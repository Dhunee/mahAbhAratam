<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/shAstri-vAvilla/07/</link>
    <description>Recent content in &#43;०७ on महाभारते विश्वासटिप्पन्यः</description>
    <generator>Hugo -- gohugo.io</generator>
    <language>en-us</language><atom:link href="https://vishvAsa.github.io/mahAbhAratam/shAstri-vAvilla/07/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/001/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/001/</guid>
      <description>जनमेजयः-
तमप्रतिमसत्वौजोबलवीर्यपराक्रमम्
हतं देवव्रतं श्रुत्वा पाञ्चाल्येन शिखण्डिना
धृतराष्ट्रस्तदा राजा शोकव्याकुललोचनः
किमचेष्टत विप्रर्षे हते पितरि वीर्यवान्
तस्य पुत्रो हि भगवन्भीष्मद्रोणमुखै रथैः
पराजित्य महेष्वासान्पाण्डवान्राज्यमिच्छति
तस्मिन्हते तु भगवन्केतौ सर्वधनुष्मताम्
यदचेष्टत कौरव्यस्तन्मे ब्रूहि द्विजोत्तम
वैशम्पायनः-
श्रुत्वा भीष्मस्य निधनमप्रहृष्टमना भृशम्
पुत्राणां जयमाकाङ्क्षन् विललाप सुदुःखितः
निहतं पितरं श्रुत्वा धृतराष्ट्रो जनाधिपः
लेभे न शान्तिं कौरव्यश्चिन्ताशोकपरायणः
तस्य चिन्तयतो दुःखमनिशं कौरवस्य तत्
आजगाम विशुद्धात्मा पुनर्गावल्गणिस्तदा
व्यासप्रसादाद्विज्ञाय सर्ववृत्तान्तमुत्तमम्
सैनिकानां च सर्वेषां सेनयोरुभयोरपि
शिबिरात्सञ्जयं प्राप्तं निशि नागाह्वयं पुरम्
आम्बिकेयो माहारज धृतराष्ट्रोऽन्वपृच्छत</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/002/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/002/</guid>
      <description>सञ्जयः-
श्रुत्वा तु कर्णः पुरुषेन्द्रमच्युतं निपातितं शान्तनवं रिपुघ्नम्
अथोपायात्तूर्णममित्रघाती धनुर्धराणां प्रवरः क्षितौ रुषा
हतं भीष्मं चातिरथिर्विदित्वा भिन्नां नावं वारिधावत्यगाधे
सोदर्यवद्व्यसनात्सूतपुत्रस् सन्तारयिष्यंस्तव पुत्रसेनाम्
हते तु भीष्मे रथसत्तमे तदा निमज्जतीं नावमिवार्णवे कुरून्
पितेव पुत्रांस्त्वरितोऽभ्यगात्तदा सन्तारयिष्यंस्तव पुत्रस्य सेनाम्
सम्मृज्य दिव्यं धनुराततज्यं स रामदत्तं रिपुसङ्घहन्ता
बाणांश्च कालानलवायुकल्पानुल्लालयन्वाक्यमिदं बभाषे॥
कर्णः-
यस्मिन्धृतिर्धर्मदमौ बलं ह्रीस्सत्यं च दानं च पराक्रमश्च
शस्त्राणि दिव्यान्यथ सन्नतिश्श्रीर् धीश्चापि भीष्मे नियतास्सदैव
ब्रह्मद्विपघ्ने सततं कृतज्ञे सनातनी चान्द्रमसीव लक्ष्मीः
स चेत्प्रशान्तः परवीरहन्ता सर्वानन्यानातुरानद्य मन्ये
नेह ध्रुवं किञ्चन जातु विद्यते अस्मिँल्लोके कर्मणोऽनित्ययोगात्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/003/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/003/</guid>
      <description>सञ्जयः-
शरतल्पे महात्मानं शयानममितौजसम्
महावातसमुत्थेन समुद्रमिव शोषितम्
उत्साद्य चाखिलामुर्वीं सर्वक्षत्रान्तकं गुरुम्
दिव्यैरस्त्रैर्महेष्वासं पातितं सव्यसाचिना
जयाशां धार्तराष्ट्राणां सम्भग्नां शर्म वर्म नः
अपाराणामिव द्वीपमगाधे गाधमिच्छताम्
स्रोतसा यामुनेनेव शरौघेण परिप्लुतम्
महान्तमिव मैनाकमिन्द्रेणेव च पातितम्
नभश्च्युतमिवादित्यं शक्रस्येवामृतं हृतम्
शतक्रतोरिवाचिन्त्यं सहस्राक्षस्य निर्जयम्
मोहनं सर्वलोकस्य युधि भीष्मं निपातितम्
ककुदं सर्वसैन्यानां लक्ष्यं सर्वधनुष्मताम्
धनञ्जयशरव्याप्तं वृद्धं कुरुपितामहम्
तं वीरशयने ज्येष्ठे शयानं पुरुषर्षभम्
कर्णस्त्वतिरथं दृष्ट्वा भरतानां पितामहम्
प्रस्कन्द्य स रथात्तूर्णं शोकमोहपरिप्लुतः
पन्द्यामेव जगामार्तो बाष्पव्याकुललोचनः
अभिवाद्याञ्जलिं कृत्वा वन्दमानोऽभ्यभाषत
कर्णः-
कर्णोऽहमस्मि भद्रं ते अद्य मां वद भारत</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/004/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/004/</guid>
      <description>सञ्जयः-
तस्य लालप्यमानस्य कुरुवृद्धः पितामहः
देशकालोचितं वाक्यं भीष्मश्शान्तनवोऽब्रवीत्
भीष्मः-
समुद्र इव सिन्धूनां ज्योतिषामिव भास्करः
सत्यस्य च यथा सन्तो बीजानामिव चोर्वरा
पर्जन्य इव भूतानां प्रतिष्ठा सुहृदां भवान्
बान्धवास्त्वाऽनुजीवन्तु स्वादुवृक्षमिवाण्डजाः
मानहा भव शत्रूणां मित्राणां हर्षवर्धनः
कौरवाणां भव गतिर्यथा विष्णुर्दिवौकसाम्
स्वबाहुबलवीर्येण धार्तराष्ट्रप्रियैषिणा
कर्ण राजपुरं गत्वा काम्भोजा निहतास्त्वया
गिरिव्रजगताश्चापि नग्नजित्प्रमुखा नृपाः
अम्बष्ठाश्च विदेहाश्च गान्धाराश्च जितास्त्वया
हिमवद्दुर्गनिलयाः किराता रणकर्कशाः
दुर्योधनस्य वशगास्त्वया कर्ण कृताः पुरा
उत्कला मेखलाः पुण्ड्राः कलिङ्गाद्याश्च संयुगे
निषादाश्च त्रिगर्ताश्च बाह्लीकाश्च जितास्त्वया
तत्रतत्र च सङ्ग्रामे दुर्योधनहितैषिणा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/005/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/005/</guid>
      <description>सञ्जयः-
रथस्थं पुरुषव्याघ्रं दृष्ट्वा कर्णमवस्थितम्
हृष्टो दुर्योधनो राजा कर्णं वचनमब्रवीत्
दुर्योधनः-
सनाथमिव मेऽत्यर्थं भवता पालितं बलम्
मन्ये किन्तु तदेतद्वै यद्धितं तत्प्रधार्यताम्
कर्णः-
ब्रूहि तत्पुरुषव्याघ्र त्वं हि प्राज्ञतमो नृषु
यथा चार्थपतिः कृत्यं पश्यते न तथेतरः
वयं सर्वे तव वचश्श्रोतुकामा नरेश्वर
तस्यायं हि भवान्वाक्यं ब्रूयादिति मतिर्मम
दुर्योधनः-
भीष्मस्सेनाप्रणेताऽऽसीद्वयसा विक्रमेण च
श्रुतेन च सुसम्पन्नस्सर्वैर्योधगणैस्सह
तेनातिरथिना कर्ण घ्नता शत्रुगणान्मम
सुयुद्धेन दशाहानि पालितास्स्म महात्मना
तस्मिन्नसुकरं कर्म कृतवत्यास्थिते दिवम्
कं नु सेनाप्रणेतारं मन्यसे तदनन्तरम्
ऋते तु नायकं सेना मुहूर्तं नावतिष्ठते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/006/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/006/</guid>
      <description>सञ्जयः-
सैनापत्यं तु सम्प्राप्य भारद्वाजो महारथः
युयुत्सुर्व्यूह्य सैन्यानि प्रायात्तव सुतैस्सह
सैन्धवश्च कलिङ्गश्च विकर्णश्च तवात्मजः
दक्षिणं पार्श्वमास्थाय समतिष्ठन्त दंशिताः
प्रपक्षं शकुनिस्तेषां प्रवरैर्हयसादिभिः
ययौ गान्धारकैस्सार्धं विमलप्रासयोधिभिः
कृपश्च कृतवर्मा च चित्रसेनो विविंशतिः
दुःशासनमुखा यत्तास्सव्यं पक्षमपालयन्
तेषां पक्षप्रपक्षाश्च सुदक्षिणपुरस्सराः
ययुरश्वैर्महावेगैश्शकाश्च यवनैस्सह
अङ्गास्त्रिगर्तास्साम्बष्ठाः प्रतीच्योदीच्यवासिनः
शिबयश्शूरसेनाश्च पल्लाश्च मलदैस्सह
सौवीराः कितवाः प्राच्या दाक्षिणात्याश्च सर्वशः
तवात्मजं पुरस्कृत्य सूतपुत्रस्य पृष्ठतः
हर्षयन् स्वसैन्यानि बलेषु बलमादधत्
ययौ वैकर्तनः कर्णः प्रमुखः सर्वधन्विनाम्
तस्य दीप्तो महाकायस्स्वान्यनीकानि हर्षयन्
हस्तिकक्ष्यो महाकेतुर्बभौ सूर्यसमद्युतिः
न भीष्मव्यसनं कश्चिद्दृष्ट्वा कर्णममन्यत</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/007/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/007/</guid>
      <description>सञ्जयः-
तथा द्रोणमरीन्घ्नन्तं साश्वसूतरथद्विपान्
व्यथिताः पाण्डवा राजन् न चैनं पर्यवारयन्
ततो युधिष्ठिरो राजा धृष्टद्युम्नधनञ्जयौ
अब्रवीत्सर्वतो यत्नात् कुम्भयोनिर्निवार्यताम्
तत्रैनमर्जुनश्चैव धृष्टद्युम्नश्च पार्षतः
ये चान्ये पार्थिवा राजन्पाण्डवस्यानुसैनिकाः
पर्यगृह्णंस्ततस्तत्र समागच्छन्महारथाः
केकया भीमसेनश्च सौभद्रश्च घटोत्कचः
युधिष्ठिरो यमौ मात्स्यो द्रुपदश्चात्मजैस्सह
द्रौपदेयाश्च संहृष्टा धृष्टकेतुस्ससात्यकिः
चेकितानश्च सङ्क्रुद्धो युयुत्सुश्च महारथः
ये चान्ये पार्थिवा राजन्पाण्डवस्यानुयायिनः
बलवीर्यानुरूपाणि चक्रुः कर्माण्यशेषतः
सम्भिद्यमानां तां दृष्ट्वा पाण्डवैर्वाहिनीं रणे
व्यावृत्य चक्षुषी कोपाद्भारद्वाजोऽन्ववैक्षत
स तीव्रं वेगमास्थाय विष्वग्वात इवोत्थितः
व्यधमत्पाण्डवानीकं महाभ्राणीव मारुतः
रथानश्वान्नरान्नागानभ्यधावत्समन्ततः
चचारोन्मत्तवद्द्रोणो वृद्धोऽपि तरुणो यथा
तस्य शोणितदिग्धाङ्गाश्शोणाः पवनरंहसः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/008/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/008/</guid>
      <description>धृतराष्ट्रः-
किं कुर्वाणं रणे द्रोणं जघ्नुः पाण्डवसृञ्जयाः
तथा निपुणमस्त्रेषु सर्वशस्त्रभृतामपि
रथः पर्यपतद्वाऽस्य धनुर्वाऽशीर्यतास्यतः
प्रमत्तो वाऽभवद्द्रोणो यथा मृत्युमुपेयिवान्
कथं नु पार्षतस्तात शत्रुभिर्दुष्प्रधर्षणम्
किरन्तमिषुसङ्घांस्तान्रुक्मपुङ्खाननेकशः
क्षिप्रहस्तं द्विजश्रेष्ठं कृतिनं चित्रयोधिनम्
दूरेषुपातिनं दान्तमस्त्रयुद्धे च पारगम्
पाञ्चालपुत्रो न्यहनदिष्वासवरमच्युतम्
कुर्वाणं दारुणं कर्म रणे यत्तं महाबलम्
व्यक्तं दिष्टं हि बलवत्पौरुषादिति मे मतिः
यत्र द्रोणो हतश्शूरः पार्षतेन दुरात्मना
शस्त्रं चतुर्विधं शूरे यस्मिन्नित्यं प्रतिष्ठितम्
तमिष्वासवराचार्यं द्रोणं शंससि मे हतम्
श्रुत्वा हतं रुक्मरथं वैयाघ्रपरिवारणम्
जातरूपपरिष्कारं नाद्य शोकमपानुदे
न नूनं परदुःखेन कश्चिन्म्रियति सञ्जय</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/009/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/009/</guid>
      <description>वैशम्पायनः-
एवं पृष्ट्वा सूतपुत्रं हृच्छोकेनार्दितो भृशम्
जये निराशः पुत्राणां धृतराष्ट्रोऽपतत्क्षितौ
तं विसञ्ज्ञं निपतितं सिषिचुः परिचारिकाः
जलेनात्यन्तशीतेन जीवन्त्यः पुण्यगन्धिना
पतितं चैनमाज्ञाय समस्ता भरतस्त्रियः
परिवव्रुर्महात्मानं संस्पृशन्त्यश्च पाणिभिः
उत्थाप्य चैनं शनकै राजानं पृथिवीतलात्
आसनं प्रापयामासुर्बाष्पकण्ठ्यो वराननाः
आसनं प्राप्य राजा तु मूर्च्छयाऽभिपरिप्लुतः
निश्चेष्टोऽतिष्ठत तदा वीज्यमानस्समन्ततः
स लब्ध्वा शनकैस्सञ्ज्ञां वेपमानो मुहुर्मुहुः
पुनर्गावल्गणिं सूतं पर्यपृच्छद्यथातथम्
धृतराष्ट्रः-
यस्सदोद्यन्निवादित्यस्तेजसा प्रणुदेत्तमः
आयादजातशत्रुर्वा कस्तं द्रोणमवारयत्
प्रभिन्नमिव मातङ्गं तथा क्रुद्धं तरस्विनम्
असक्तमनसं दृप्तं प्रतिद्विरदगामिनम्
वाशितासङ्गमे यान्तमजय्यं प्रतियूथपैः
अतीत्यान्यान्रणे वीरान्वीरः पुरुषसत्तमः
स ह्येको हि महाबाहुर्निर्दहेद्घोरचक्षुषा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/010/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/010/</guid>
      <description>धृतराष्ट्रः-
शृणु दिव्यानि कर्माणि वासुदेवस्य सञ्जय
कृतवान्यानि विशवात्मा यथा नान्यः पुमान्क्वचित्
संवर्धता गोपकुले बालेन च महात्मना
विख्यापितं बलं बाल्ये त्रिषु लोकेषु सञ्जय
पूतनां शकटं हत्वा केशिनं चैव वाजिनम्
ऋषभं धेनुकं चैव अरिष्टं च महाबलम्
गवां मोक्ता महाबाहुर्धृत्वा गोवर्धनं गिरिम्
चाणूरं मुष्टिकं चैव रङ्गमध्ये निहत्य च
तथा कंसो महातेजा जरासन्धेन पालितः
विक्रमेणैव कृष्णेन सानुबन्धाश्रयो हतः
सुनामा नाम विक्रान्तस् समग्राक्षौहिणीपतिः
भोजराजस्य मध्यस्थो भ्राता कंसस्य वीर्यवान्
बलदेवद्वितीयेन कृष्णेनामित्रघातिना
तरस्वी समरे दग्धस् ससेनश्शूरसेनराट्
दुर्वासा नाम विप्रश्च तथा परमकोपनः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/011/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/011/</guid>
      <description>सञ्जयः-
शुश्रूषस्व स्थिरो भूत्वा शंसतो मम भारत
हन्त ते कथयिष्यामि सर्वं प्रत्यक्षदर्शिवान्
यथा सत्यपरो द्रोणस् सादितः पाण्डुसृञ्जयैः
सेनापतित्वं सम्प्राप्य द्रोणो हर्षमुपेयिवान्
मध्ये सैन्यस्य राजानम् इदं वचनमब्रवीत्
द्रोणः-
यत्कौरवाणामृषभादापगेयादनन्तरम्
सैनापत्ये त्वया राजन्नद्य सत्कृतवानहम्
अनुरूपं फलं तस्य कर्मणो लभ्यतां त्वया
सदृशं कर्मणस्तस्य फलमाप्नुहि पार्थिव
करोमि कामं कं तेऽद्य प्रवृणीष्व यमिच्छसि
सञ्जयः-
ततो दुर्योधनो राजा कर्णदुःशासनादिभिः
सम्मन्त्र्योवाच दुर्धर्षमाचार्यं जयतां वरम्
दुर्योधनः-
ददासि चेद्वरं मह्यं जीवग्राहं युधिष्ठिरम्
गृहीत्वा रथिनां श्रेष्ठं मत्समीपमिहानय
इच्छेयं वै महात्मानं धर्मात्मानं युधिष्ठिरम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/012/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/012/</guid>
      <description>सञ्जयः-
ततस्ते सैनिकाश्श्रुत्वा तं युधिष्ठिरनिग्रहम्
सिंहनादरवांश्चक्रुर्बाणशङ्खरवैस्सह
ततस्सर्वं यथावृत्तं धर्मराजेन भारत
आप्तैश्चारैः परिज्ञातं भारद्वाजचिकीर्षितम्
ततस्सर्वान्समानीय भ्रातॄन्सैन्यांश्च भारत
अब्रवीद्धर्मराजो वै धनञ्जयमिदं वचः
युधिष्ठिरः-
श्रुतं ते पुरुषव्याघ्र द्रोणस्य च चिकीर्षितम्
यथा तन्न भवेत्सत्यं तथा नीतिर्विधीयताम्
सान्तरं हि प्रतिज्ञातं द्रोणेनामित्रघातिना
तच्चान्तरममोघेषौ त्वयि तेन समाहितम्
तत् त्वमद्य महाबाहो युध्यस्व मदनन्तरम्
यथा दुर्योधनः कामं नेमं द्रोणादवाप्नुयात्
अर्जुनः-
यथा न मे वधः कार्य आचार्यस्य कथञ्चन
तथा तव परित्यागो न मे राजंश्चिकीर्षितः
अद्यैव पाण्डव प्राणानुत्सृजेयमहं युधि
प्रतियाताऽहमाचार्यं त्वां न जह्यां कथञ्चन</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/013/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/013/</guid>
      <description>सञ्जयः-
ततस्स पाण्डवानीके जनयंस्तुमुलं भयम्
व्यधमत् पाण्डवान्द्रोणो दहन्कक्षमिवानलः
निर्दहन्तमनीकानि साक्षादग्निमिवोत्थितम्
दृष्ट्वा रुक्मरथं सङ्ख्ये समकम्पन्त सृञ्जयाः
सततं चास्यमानस्य धनुषोऽस्याशुकारिणः
ज्याघोषश्शुश्रुवेऽत्यर्थं विस्फूर्जितमिवाशनेः
रथिनस्सादिनः पत्तीन् द्विपान् द्विपगतानपि
द्रोणचापविनिर्मुक्ताः प्रमथ्नन्ति स्म सायकाः
नानद्यमानः पर्जन्यस् साशनि्श्शुचिसङ्क्षये
अश्मवर्षमिवावर्षत्परेषामाधद्भयम्
विचरत्स दिशस्सर्वास्सेनां विक्षोभयन्मुहुः
वर्धयामास सन्त्रासं शत्रूणामतिमानुषम्
तस्य विद्युदिवाभ्रेषु चापं हेमपरिष्कृतम्
भ्राजमानं रथे तस्मिन्दृश्यते स्म महाभयम्
स वीरस्सत्यवाक्प्राज्ञो धर्मनित्यो दुरासदः
युद्धकाले प्रयत्नेन रौद्रीं प्रास्यन्दयन्नदीम्
अमर्षशैलप्रभवां शरवेगमहारवाम्
बलौघैस्सर्वतः पूर्णां वीरवृक्षापहारिणीम्
शोणितोदां रथावर्तां हस्त्यश्वकृतरोधसम्
कवचद्वीपसंयुक्तां मांसपङ्कसमाकुलाम्
मेदोमज्जास्थिसिकतामुष्णीषचयफेनिलाम्
सङ्ग्रामरजसा पूर्णामत्युग्रां वीरसेविताम्
नरनागाश्वसम्भूतां शरवेगौघवाहिनीम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/014/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/014/</guid>
      <description>धृतराष्ट्रः-
बहूनि सुविचित्राणि द्वन्द्वयुद्धानि सञ्जय
त्वयोक्तानि निशम्याहं स्पृहयामि सचक्षुताम्
न हि देवासुरं युद्धमीदृग्रूपं भवेदिति
चिन्तयामि च युद्धानि श्रुत्वा घोराणि सञ्जय
आश्चर्यभूतं लोकेऽस्मिन् कथयिष्यन्ति मानवाः
कुरूणां पाण्डवानां च युद्धं देवासुरोपमम्
न हि मे तृप्तिरस्तीह शृण्वतो युद्धमद्भुतम्
तस्मादार्तायनेर्युद्धं सौभद्रस्य च शंस मे
सञ्जयः-
सादितं प्रेक्ष्य यन्तारं शल्यस्सर्वायसीं गदाम्
समुत्क्षिप्यानदच्छीग्रं प्रचस्कन्द रथोत्तमात्
सौभद्रोऽप्यशनिप्रख्यामादाय स्वरथाद्गदाम्
एह्येहीत्याह्वयच्छल्यं यत्नाद्भीमेन वारितः
वारयित्वा तु सौभद्रं भीमसेनः प्रतापवान्
शल्यमासाद्य समरे तस्थौ मेरुरिवाचलः
तथैव मद्रराजोऽपि भीमं दृष्ट्वा महागदम्
ससाराभिमुखस्तूर्णं शार्दूल इव कुञ्जरम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/015/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/015/</guid>
      <description>सञ्जयः-
तद्बलं सुमहद्दीर्णं त्वदीयं प्रेक्ष्य वीर्यवान्
दधारैको रणे पाण्डून्वृषसेनोऽस्त्रमायया
शरा दश दिशो मुक्ता वृषसेनेन तेजसा
प्रविचेरुर्विनिर्भिद्य नरवाजिरथद्विपान्
तस्य दीप्ता महाबाणा विनिश्चेरुस्सहस्रशः
भानोरिव महाराज दीप्यमाना गभस्तयः
तेनार्दिता महाराज रथिनस्सादिनस्तथा
निपेतुरुर्व्यां सहसा वातनुन्ना इव द्रुमाः
हयौघांश्च गजौघांश्च रथौघांश्च समन्ततः
तापयन् ददृशे राजञ्समरेऽथ सहस्रशः
कर्णात्मजं रणे दृष्ट्वा विचरन्तमभीतवत्
राजानस्सहितास्सर्वे परिवव्रुस्समन्ततः
नाकुलिस्तु शतानीको वृषसेनं समभ्ययात्
विव्याध चैनं दशभिर्नाराचैर्मर्मभेदिभिः
तस्य कर्णसुतश्चापं छित्त्वा केतुमपातयत्
तं भ्रातरमभीप्सन्तो द्रौपदेयास्समभ्ययुः
कर्णात्मजं शरव्रातैश्चक्रुश्चादृश्यमञ्जसा
तान्नदन्तोऽभ्यधावन्त द्रोणपुत्रमुखा रथाः
छादयन्तो महाराज द्रौपदेयान्महारथान्
शरैर्नानाविधैस्तूर्णं पर्वताञ्जलदा इव</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/016/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/016/</guid>
      <description>सञ्जयः-
ते सेने शिबिरं गत्वा न्यविशेतां यथातथम्
यथान्यायं यथागुल्मं यथाभागं च सर्वशः
कृत्वाऽपहारं सैन्यानां द्रोणः परमदुर्मनाः
दुर्योधनमिदं वाक्यं सव्रीडमिदमब्रवीत्
द्रोणः-
उक्तमेतन्मया पूर्वं न तिष्ठति धनञ्जये
शक्यो ग्रहीतुं समरे देवैरपि युधिष्ठिरः
इति तद्वचनं सत्यं जानीध्वं साधु संयुगे
माऽतिशङ्कीर्वचो मह्यमजेय्यौ कृष्णपाण्डवौ
अपनीते तु योगेन केनचिच्छ्वेतवाहने
तत एष्यति ते राजन्वशमद्य युधिष्ठिरः
कश्चिदाह्रियतां सङ्ख्ये देशमन्यमितोऽर्जुनम्
तमजित्वा न कौन्तेयो निवर्तेत कथञ्चन
एतस्मिन्नन्तरे शून्यं धर्मराजमहं नृपम्
ग्रहीष्यामि चमूं भित्त्वा धृष्टद्युम्नस्य पश्यतः
अर्जुनेन परित्यक्तो न चेत्त्रासात्पलायति
मामुपायान्तमालोक्य गृहीतमिति विद्धि तम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/017/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/017/</guid>
      <description>सञ्जयः-
ततस्संशप्तका राजन्समे देशे व्यवस्थिताः
व्यूढानीकै रथैरेव चन्द्रार्धाख्यैर्मुदा युताः
ते किरीटिनमायान्तं दृष्ट्वा हर्षेण मारिष
अतीव सम्प्रहृष्टास्ते ह्युपलक्ष्य धनञ्जयम्
उदक्रोशन्नरव्याघ्राश्शब्देनापूरयन् दिशः
स दिशः प्रदिशस्सर्वा नभश्चैव समावृणोत्
आवृतत्वाच्च लोकस्य महानासीत्प्रतिस्वनः
अतीव सम्प्रहृष्टांस्ताञ् ज्ञात्वा तत्र धनञ्जयः
किञ्चिदभ्युत्स्मयन्कृष्णमिदं वचनमब्रवीत्
अर्जुनः-
देवकीपुत्र पश्येमान्मुमूर्षूनद्य संयुगे
भ्रातॄंस्त्रैगर्तकानेतान्रोदितव्ये प्रहृष्यतः
अथवा हर्षकालोऽयं त्रैगर्तानां न संशयः
कुनरैर्दुरवापान्हि लोकान्प्राप्स्यन्ति संयुगे
मया हता हि सङ्ग्रामे लोकान्प्राप्स्यन्ति पुष्कलान्
सञ्जयः-
एवमुक्त्वा हृषीकेशं महाबाहुस्ततोऽर्जुनः
आससाद ततो व्यूढां त्रैगर्तानामनीकिनीम्
स देवदत्तमादाय शङ्खं हेमपरिष्कृतम्
दध्मौ वेगेन महता घोषेणापूरयन्दिशः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/018/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/018/</guid>
      <description>सञ्जयः-
दृष्ट्वा च सन्निवृत्तांस्तान्संशप्तकगणान्पुनः
वासुदेवं महात्मानमर्जुनः समभाषत
अर्जुनः-
चोदयाश्वान्हृषीकेश संशप्तकगणान्प्रति
नैते हास्यन्ति सङ्ग्रामं जीवन्त इति मे मतिः
पश्य चास्त्रबलं मह्यं बाह्वोरिष्वसनस्य च
अद्य ह्येको गणानेतान् हन्यां रुद्रः पशूनिव
सञ्जयः-
एवं ब्रुवाणं बीभत्सुं केशवश्शत्रुवाहिनीम्
प्रावेशयत दुर्धर्षो यत्र यत्रैच्छदर्जुनः
स रथो भ्राजतेऽत्यर्थमुह्यमानो महाहयैः
उह्यमानमिवाकाशे विमानं पाण्डुरैर्घनैः
मण्डलानि ततश्चक्रे गतप्रत्यागतानि च
यथा शक्ररथो राजन्युद्धे देवासुरे पुरा
अथ नारायणाः क्रुद्धा विविधायुधपाणयः
छादयन्तश्शरव्रातैर्परिवव्रुर्धनञ्जयम्
अदृश्यं तं मुहूर्तेन चक्रुस्ते भरतर्षभ
कृष्णेन सहितं युद्धे कुन्तीपुत्रं धनञ्जयम्
क्रुद्धस्तु फल्गुनस्सङ्ख्ये द्विगुणीकृतविक्रमः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/019/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/019/</guid>
      <description>सञ्जयः-
परिणम्य निशां तां तु भारद्वाजो महारथः
बहुधोक्त्वा ततो राजन् वचनं वै सुयोधनम्
विधाय गोप्तॄन्पार्थस्य संशप्तकगणैस्सह
निष्क्रान्ते च रणं पार्थे संशप्तकवधं प्रति
व्यूढानीकस्ततो द्रोणः पाण्डवानां महाचमूम्
अभ्ययाद्भरतश्रेष्ठ धर्मराजजिघृक्षया
व्यूढां दृष्ट्वा सुपर्णेन भारद्वाजस्य तां चमूम्
मण्डलार्धेन तं व्यूहं प्रत्यव्यूहद्युधिष्ठिरः
मुखं चासीत्सुपर्णस्य भारद्वाजो महारथः
शिरो दुर्योधनो राजा सोदर्यैस्सानुगैर्वृतः
चक्षुषी कृतवर्मा च गौतमश्चास्यतां वरः
भूतवर्मा क्षेमधन्वा करम्भश्च सुवीर्यवान्
कलिङ्गास्सिंहलाः प्राच्याश्शूरा भीराः कशेरुकाः
शका यवनकाम्भोजास्तथा हंसपथाश्च ये
ग्रीवायां शूरसेनाश्च दरदा मद्रकेकयाः
रथाश्वगजपत्त्योघास्तस्थुः परमदंशिताः
भूरिश्रवाश्शलशल्यस् सोमदत्तोऽथ बाह्लिकः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/020/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/020/</guid>
      <description>सञ्जयः-
ततो युधिष्ठिरो द्रोणं दृष्ट्वाऽन्तिकमुपागतम्
महता शरवर्षेण प्रत्यगृह्णादभीतवत्
ततो हलहलाशब्द आसीद्यौधिष्ठिरे बले
जिघृक्षति महासिंहे गजानामिव यूथपम्
दृष्ट्वा द्रोणं तथा वीरस् सत्यजित्सत्यविक्रमः
युधिष्ठिरं परिप्रेप्सुराचार्यं समुपाद्रवत्
तत आचार्यपाञ्चालौ युद्धायाभिसमीयतुः
विक्षोभयन्तौ तौ सेने इन्द्रवैरोचनाविव
ततस्स सत्यजित्तीक्ष्णैर्दशभिर्मर्मभेदभिः
अविध्यच्छीघ्रमाचार्यं सूतं च दशभिश्शरैः
आचार्यस्तस्य वै चापं चिच्छेद त्रिभिराशुगैः
द्रोणमभ्यहनद्भल्लैस्त्रिंशद्भिर्मर्मभेदिभिः
ज्ञात्वा सत्यजितं द्रोणं ग्रसमानमिवाहवे
स शीघ्रमादाय तदा धनुरन्यत्प्रतापवान्
वृकश्शरशतैस्तीक्ष्णैः पाञ्चाल्यो द्रोणमार्दयत्
सञ्छाद्यमानं समरे द्रोणं दृष्ट्वा महारथम्
चुक्रुशुः पाण्डवा राजन्वस्त्राणि दुधुवुश्च ह
वृकस्तु परमक्रुद्धो द्रोणं षष्ट्या स्तनान्तरे
विव्याध बलवद्राजंस्तदद्भुतमिवाभवत्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/021/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/021/</guid>
      <description>धृतराष्ट्रः-
भारद्वाजेन भग्नेषु पाण्डवेषु महात्मसु
पाञ्चालेषु च सर्वेषु कच्चिन्नान्यो न्यवर्तत
योद्धुं युद्धे मतिं कृत्वा क्षत्रियाणां यशस्करीम्
असेवितां कापुरुषैस्सेवितां पुरुषर्षभैः
स एष पुरुषव्याघ्रो यो भग्नेषु निवर्तते
अहो नासीत्पुमान्कश्चिद्द्रोणं दृष्ट्वा व्यवस्थितम्
जृम्भमाणमिव व्याघ्रं प्रभिन्नमिव कुञ्जरम्
त्यजन्तमाहवे प्राणान्सन्नद्धं चित्रयोधिनम्
महेष्वासं रथव्याघ्रं द्विषतां भयवर्धनम्
भारद्वाजं रथानीके शूरं दृष्ट्वा व्यवस्थितम्
के वीरास्सन्न्यवर्तन्त तन्ममाचक्ष्व सञ्जय
सञ्जयः-
तान्दृष्ट्वा चलितान्सङ्ख्ये प्रणुन्नान्द्रोणसायकैः
पाञ्चालान्पाण्डवान्मात्स्यान्सृञ्जयांश्च सकेकयान्
द्रोणचापविमुक्तेन शरौघेणासुहारिणा
सिन्धोरिव महौघेन ह्रियमाणान्यथा प्लवान्
कौरवास्सिंहनादेन नानावाद्यरवेण च
रथद्विपनरांश्चैव सर्वतः समवारयन्
तान्पश्यन्सैन्यमध्यस्थो राजा स्वजननिर्जितान्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/022/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/022/</guid>
      <description>धृतराष्ट्रः-
सर्वेषामेव मे ब्रूहि चिह्वान्यश्वांश्च सञ्जय
तानहं श्रोतुमिच्छामि विस्तरेण पृथक्पृथक्
ये द्रोणमभिवर्तन्ते क्रुद्धं भीमपराक्रमम्
दूयते मे मनस्तात द्रोणं प्रति परन्तपम्
श्रुत्वा भीष्मस्य निधनं तद्वदेतद्भविष्यति
सञ्जयः-
ऋश्यवर्णान् हयान्दृष्ट्वा व्यायच्छन्तं वृकोदरम्
रजताश्वस्ततश्शूरश्शैनेयस्सन्न्यवर्तत
दर्शनीयास्तु काम्भोजाश्शुकपत्रपरिच्छदाः
वहन्तो नकुलं युद्धे तावकाञ्शीघ्रमत्ययुः
कृष्णास्तु मेघसङ्काशास्सहदेवं हयोत्तमाः
भीमवेगा नरव्याघ्रमवहन्पाण्डवं हयाः
हेमोत्तमप्रतिच्छन्नैर्हयैर्वातसमैर्जवे
अभ्यवर्तन्त सैन्यानि सर्वाण्येव युधिष्ठिरम्
राज्ञस्त्वनन्तरं राजा पाञ्चालो द्रुपदोऽभवत्
जातरूपमयच्छत्रस्सर्वैस्तैरभिरक्षितः
ललामैर्हरिभिर्युक्तस्सर्वशब्दक्षमैर्युधि
राजमध्ये महेष्वासश्शान्तभीरभ्यवर्तत
तं विराटोऽन्वयात्पश्चात्सह शूरैर्महारथैः
केकयाश्च सिखण्डी च धृष्टकेतुस्तथैव च
स्वैस्स्वैस्सैन्यैः परिवृता मत्स्यराजानमन्वयुः
तस्य पाटलिपुष्पाणां तुल्यवर्णा हयोत्तमाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/023/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/023/</guid>
      <description>धृतराष्ट्रः-
व्यथयेयुरिमे सेनां देवानामपि सञ्जय
आहवे ये न्यवर्तन्त भीमसेनपुरोगमाः
सम्प्रयुक्तः किलैवायं दिष्टे भवति पूरुषः
तस्मिन्नेव च सन्दृश्या दृश्यन्तेऽर्थाः पृथग्विधाः
दीर्घं विप्रोषितः कालमरण्येषु जटाजिनी
अज्ञातश्चैव लोकस्य विजहार युधिष्ठिरः
स एव महतीं सेनां समावर्तयदाहवे
किमन्यद्दैवसंयोगान्मम पुत्राभवाय च
युक्त एव हि भाग्येन ध्रुवमुत्पद्यते नरः
स तथाऽऽकृष्यते तेन न यथा स्वयमिच्छति
द्यूतव्यसनमासाद्य क्लेशितो हि युधिष्ठिरः
स पुनर्भाग्ययोगेन नारायणमुपाश्रिताः
अर्धं मे केकया लब्धाः काशयः कोसलास्तथा
चेदीनां चार्धमपरे तमेव समुपाश्रिताः
पृथिवी भूयसी तात मम पार्थस्य नो तथा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/024/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/024/</guid>
      <description>सञ्जयः-
महद्भैरवमासीन्नस्सन्निवृत्तेषु पाण्डुषु
दृष्ट्वा द्रोणं छादितं तैस्तं भास्करमिवाम्बुदैः
तैश्चोत्थितं रजस्तीव्रमवचक्रे चमूं तव
ततो हतममंस्याम द्रोणं दृष्टिपथे हते
तांस्तु शूरान्महेष्वासान्क्रूरं कर्म चिकीर्षतः
दृष्ट्वा दुर्योधनस्तूर्णं स्वसैन्यं समचूचुदत्
दुर्योधनः-
यथाशक्ति यथोत्साहं यथासत्वं नराधिपाः
वारयध्वं यथायोगं पाण्डवानामनीकिनीम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/025/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/025/</guid>
      <description>सञ्जयः-
ततो दुर्मर्षणो भीममभ्ययात्तनयस्तव
आराद्दृष्ट्वा किरन्बाणैरिच्छन्द्रोणस्य जीवितम्
तं बाणेरवतस्तार क्रुद्धो मृत्युरिवाहवे
तं च भीमोऽतुदद्बाणैस्तदाऽऽसीत्तुमुलं महत्
त ईश्वरसमादिष्टाः प्राज्ञाश्शूराः प्रहारिणः
बाह्यं कृत्वा मृत्युभयं युयुधुः पाण्डवैस्सह
कृतवर्मा शिनेः पुत्रं द्रोणं प्रेप्सुं विशाम्पते
पर्यवारयदायान्तं शूरं समरशोभिनम्
तं शैनेयश्शरव्रातैः क्रुद्धः क्रुद्धं तदाऽकिरत्
कृतवर्मा च शैनेयं मत्तो मत्तमिव द्विपम्
सैन्धवः क्षत्रवर्माणमापतन्तं शरौघिणम्
उग्रधन्वा महेष्वासं यत्तो द्रोणादवारयत्
क्षत्रधर्मा सिन्धुपतेश्छित्त्वा केततनकार्मुके
नाराचैर्दशभिः क्रुद्धस्सर्वमर्मस्वताडयत्
अथान्यद्धनुरादाय सैन्धवः कृतहस्तवत्
विव्याध क्षत्रधर्माणं मनोगतिभिराशुगैः
युयुत्सुं पाण्डवार्थाय रोचमानं महाहवे
सुबाहुभ्रातरं शूरं यान्तं द्रोणादवारयत्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/026/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/026/</guid>
      <description>धृतराष्ट्रः-
सञ्जयः-
तेष्वेवं सन्निवृत्तेषु प्रत्युद्यातेषु भागशः
यन्मां पार्थस्य कर्माणि सङ्ग्रामे परिपृच्छसि
कथं युयुधिरे पार्था मामकाश्च तरस्विनः
शृणु राजन् यथा पार्थश्चकार कदनं महत्
किमर्जुनश्चाप्यकरोत्तत्र तात प्रतापवान्
रजो दृष्ट्वा समुद्भूतं श्रुत्वा च जननिस्स्वनम्
संशप्तका वा पार्थस्य किमकुर्वत सञ्जय
भगदत्ते विकुर्वाणे कौन्तेयः कृष्णमब्रवीत्
सञ्जयः-
अर्जुनः-
तथा तेषु निवृत्तेषु प्रत्युद्यातेषु भागशः
यथा प्राग्ज्योतिषो राजा गजेन मधुसूदन
स्वयमभ्यद्रवद्भीमं नागानीकेन ते सुतः
त्वरमाणोऽह्यतिक्रान्तो ध्रुवं तस्यैष निस्स्वनः
सुपर्ण इव नागेन वृषभेणैव चर्षभः
इन्द्रादनवमस्सङ्ख्ये गजयानविशारदः
समाहूतस्स्वयं राजंस्तथा नाग इवाद्रवत्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/027/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/027/</guid>
      <description>सञ्जयः-
तत्रासौ बलवान्कृष्णस् तानश्वान् वै मनोजवान्
अप्रैषीद्धेमसञ्छन्नान्द्रोणानीकाय पाण्डरान्
तं प्रयान्तं कुरुश्रेष्ठ स्वांस्त्रातुं द्रोणतापितान्
सुशर्मा भ्रातृभिस्सार्धं युद्धार्थी पृष्ठतोऽन्वयात्
ततश्श्वेतहयः कृष्णमब्रवीत्समितिञ्जयः
अर्जुनः-
एष मां भ्रातृभिस्सार्धं सुशर्माऽऽह्वयतेऽच्युत
दीर्यते चोत्तरेणैव सैन्यं नश्शत्रुकर्शन
द्वैधीभूतं मनो मेऽद्य कृतं त्रेगर्तकैरिदम्
किं नु संशप्तकान्हन्मि स्वान् वा रक्षामि चार्दितान्
इति वेत्थ हृदि द्वैधं तत्र किं सुकृतं भवेत्
सञ्जयः-
एवमुक्तस्तु दाशार्हस्स्यन्दनं पर्यवर्तयत्
येन त्रिगर्ताधिपतिः पाण्डवं प्रति चाह्वयत्
ततोऽर्जुनस्सुशर्माणं विद्ध्वा सप्तभिराशुगैः
तस्य ध्वजं धनुश्चैव क्षुराभ्यां समकृन्तत
ततस्त्रिगर्ताधिपतेर्भ्रातरं षड्भिरायसैः
साश्वं ससूतं त्वरितः प्रैषयद्यै यमक्षयम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/028/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/028/</guid>
      <description>धृतराष्ट्रः-
तथा क्रुद्धः किमकरोद्भगदत्तस्य पाण्डवः
प्राग्ज्योतिषो वा पार्थस्य तन्मे शंस यथातथम्
सञ्जयः-
प्राग्ज्योतिषेण संसक्तावुभौ दाशार्हपाण्डवौ
मृत्योरिवान्तिकं प्राप्तौ सर्वभूतानि मेनिरे
महता शरवर्षेण ववर्ष बलवान्रणे
भगदत्तो द्विपस्कन्धात्कृष्णयोस्स्यन्दनस्थयोः
अथ कार्ष्णायसैर्बाणैः पूर्णकार्मुकनिस्सृतैः
अविध्यद्देवकीपुत्रं हेमपुङ्खैश्शिलाशितैः
अग्निस्पर्शसमास्तीक्ष्णा भगदत्तेन चोदिताः
निर्भिद्य देवकीपुत्रं ते सुपुङ्खा ययुः क्षितिम्
तस्य पार्थो धनुश्छित्त्वा परिवापं निहत्य च
लालयन्निव राजानं भगदत्तमयोधयत्
सोऽर्करश्मिनिकाशानि तोमराणि चतुर्दश
प्रेषितानि च बीभत्सुस्त्रिधैकैकमशातयत्
ततो नागस्य तद्वर्म व्यधमत्पाकशासनिः
शरजालेन स बभौ व्यभ्रः पर्वतराडिव
ततः प्राग्ज्योतिषश्शक्तिं हेमदण्डामयस्मयीम्
व्यसृजद्वासुदेवाय त्रिधा तामर्जुनोऽच्छिनत्
ततश्छत्रं ध्वजं चैव च्छित्त्वा राज्ञोऽर्जुनश्शरैः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/029/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/029/</guid>
      <description>सञ्जयः-
प्रियमिन्द्रस्य सततं सखायममितौजसम्
हत्वा प्राग्ज्योतिषं पार्थः प्रदक्षिणमवर्तत
ततो गान्धारराजस्य पुत्रौ परपुरञ्जयौ
अभ्येतामर्जुनं सङ्ख्ये विसृजन्तमजिह्मगान्
तौ समेत्यार्जुनं वीरौ पूर्वंं पश्चाच्च धन्विनौ
अविध्येतां महावेगैर्निशितैराशुगैर्भृशम्
वृषकस्य हयान्सूतं धनुश्छत्रं रथं ध्वजम्
तिलशो व्यधमत्पार्थस्सौबलस्य शितैश्शरैः
ततोऽर्जुनश्शरव्रातैर्नानाप्रहरणान्युधि
गान्धारानाकुलीकुर्वनचलप्रमुखान्पुनः
ततः पञ्चशतान्वीरान्गान्धारानुद्यतायुधान्
प्राहिणोन्मृत्युलोकाय क्रुद्धो बाणैर्धनञ्जयः
हताश्वात्तु रथात्तूर्णमवतीर्य महामतिः
आरुरोह रथं भ्रातुश्चान्यदादाय कार्मुकम्
तावेकरथमारूढौ भ्रातरौ वृषकाचलौ
शरवर्षेण बीभत्सुमविध्येतां पुनः पुनः
स्यालौ तव महात्मानौ राजानौ वृषकाचलौ
भृशं विजघ्नतुः पार्थमिन्द्रं वृत्रबलाविव
लब्धलक्षौ तु गान्धारौ जघ्नतुः पाण्डवं पुनः
नैदाघवार्षिकौ मेघौ लोकं घर्माम्बुभिर्यथा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/030/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/030/</guid>
      <description>धृतराष्ट्रः-
तेष्वनीकेषु भग्नेषु पाण्डुपुत्रेण सञ्जय
चलितानां द्रुतानां च कथमासीन्मनांसि वः
अनीकानां प्रभग्नानामधिष्ठानमपश्यताम्
दुष्करं प्रतिसन्धानं तन्ममाचक्ष्व सञ्जय
सञ्जयः-
ते तथा हतभूयिष्ठास्तव प्रियहितैषिणः
सर्वे प्रवीरा लोकस्य रक्षणे द्रोणमभ्ययुः
समुद्यतेषु शस्त्रेषु सम्प्राप्ते च युधिष्ठिरे
अकुर्वन्नार्यकर्माणि भैरवे सत्यविक्रमाः
अन्तरं भीमसेनस्य प्रापतन्नमितौजसः
सात्यकस्य च वीरस्य धृष्टद्युम्नस्य पार्थिवाः
द्रोणं द्रोणमिति क्रुद्धाः पाञ्चालास्समचोदयन्
मा द्रोणमिति पुत्रास्स्वसैन्यं समचोदयन्
पाण्डवा द्रोणमित्येवं मा द्रोणमिति चापरे
पाण्डवानां कुरूणां च द्रोणद्यूतमवर्तत
यं यं प्रमथते द्रोणः पाण्डवानां रथव्रजम्
तत्र तत्र स पाञ्चालो धृष्टद्युम्नो विधीयते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/031/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/031/</guid>
      <description>सञ्जयः-
प्रतिघातं तु सैन्यानां नामृष्यत वृकोदरः
अभिनद्बाह्लिकं षष्ट्या शरैः कनकभूषणैः
तस्य द्रोणश्शितैर्बाणैस्तीक्ष्णधारैस्सुतेजनैः
जीवितान्तमभिप्रेप्सुर्मर्मण्यभ्यहनद्बली
कर्णो द्वादशभिर्बाणैरश्वत्थामा च सप्तभिः
षष्ट्या र्दुर्योधनो राजा त एनं समवारयत्
भीमसेनोऽपि तान्सर्वान्प्रत्यविध्यन्महाबलः
द्रोणं पञ्चाशता भल्लैः कर्णं षट्त्रिंशता शरैः
दुर्योधनं द्वादशभिर्द्रौणिमष्टाभिराशुगैः
आरावं तुमुलं कुर्वन्नभ्यवर्षत्स तान्पुनः
तस्मिन्सन्त्यजति प्राणान्मृत्युसाधारणं गते
अजातशत्रुस्स्वान्वीरान्भीमं त्रातेत्यचोदयत्
तेऽगच्छन्भीमसेनस्य समीपममितौजसः
सौभद्रो युयुधानश्च माद्रीपुत्रौ च भ्रातरौ
ते समेत्य तु संयत्तास्समन्तात्पुरुषर्षभाः
महेष्वासवरैर्गुप्तं द्रोणानीकं बिभित्सवः
समापेतुर्नरव्याघ्रा भीमप्रभृतयो रथाः
तान्प्रत्यगृह्णादव्यग्रो द्रोणोऽपि रथिनां वरः
प्रत्यदृश्यन्त पार्थानां स्वेषामपि महारथाः
बाह्यं मृत्युभयं कृत्वा तावकान्पाण्डवा ययुः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/032/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/032/</guid>
      <description>सञ्जयः-
पूर्वमस्मासु भग्नेषु फल्गुगेनामितौजसा
द्रोणे च मोघसङ्कल्पे रक्षिते च युधिष्ठिरे
सर्वे विध्वस्तकवचास्तावका युधि निर्जिताः
रजस्वला भृशोद्विग्ना वीक्षमाणा दिशो दश
अवहारं शनैः कृत्वा भारद्वाजस्य सम्मते
लब्धलक्षैः परैर्भिन्ना भृशावहसिता रणे
श्लाघमानेषु भूतेषु फल्गुनस्यामितैर्गुणैः
केशवस्य च सौहार्दे कीर्त्यमानेऽर्जुनं प्रति
अभिशस्ता इवाभान्ति ध्यानमूकत्वमास्थिताः
ततः प्रभातसमये द्रोणं दुर्योधनोऽब्रवीत्
प्रणयादभिमानाच्च द्विषद्वृद्ध्या च दुर्मनाः
शृण्वतां सर्वसैन्यानां संरब्धो द्रोणमब्रवीत्
दुर्योधनः-
नूनं वयं वध्यपक्षे भवतो ब्रह्मवित्तम
तथा हि नाग्रहीः प्राप्य समीपेऽद्य युधिष्ठिरम्
इच्छतो न हि मुच्येत चक्षुर्विषयगो रिपुः
जिघृक्षतो रक्ष्यमाणस्ससुरैरपि पाण्डवैः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/033/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/033/</guid>
      <description>जनमेजयः-
समरोद्युक्तकर्माणः कर्मभिर्व्यञ्जितश्रमाः
सकृष्णाः पाण्डवाः पञ्च देवैरपि दुरासदाः
शश्वत्कर्मान्वयैर्बुद्ध्या प्रकृत्या यशसा श्रिया
न भूतो भविता वाऽपि कृष्णस्य सदृशः पुमान्
सत्यधर्मतपोदानैर्द्विजपूजादिभिर्गुणैः
सदेहस्त्रिदिवं प्राप्तो राजा किल युधिष्ठिरः
युगान्ते चान्तकश्चैव जामदग्न्यश्च कीर्तिमान्
रणस्थो भीमसेनश्च कथ्यन्ते सदृशास्त्रयः
प्रतिज्ञाकर्मदक्षस्य रणे गाण्डीवधन्वनः
उपमां नाधिगच्छामि पार्थस्य सदृशीं क्षितौ
गुरुवात्सल्यमत्यन्तं नैभृत्यं विनयो दमः
नकुलेऽप्याभिरूप्यं च शौर्यं च नियतानि षट्
श्रुतगाम्भीर्यमाधुर्यसत्त्वरूपपराक्रमैः
सदृशो देवयोर्वीरस्सहदेवः किलाश्विनोः
ये च कृष्णे गुणास्स्फीताः पाण्डवेषु च ये गुणाः
अभिमन्यौ किलैकस्था दृश्यन्ते ते गुणाश्शुभाः
युधिष्ठिरस्य धैर्येण कृष्णस्य चरितेन च</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/034/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/034/</guid>
      <description>सञ्जयः-
पद्मव्यूहो महाराज आचार्येणा रणे कृतः
तत्र पद्मोपमास्सर्वे राजानस्स्म निवेशिताः
केसराणि च पद्मस्य सुकुमाराणि भारत
कुमारा राजलोकस्य निक्षिप्ताः केसरोपमाः
कर्णिकास्थो महाराज तस्य दुर्योधनोऽभवत्
कर्णदुश्शासनकृपैर्वृतो राजा महारथैः
देवराजोपमश्श्रीमाञ्श्वेतच्छत्राभिसंवृतः
चामरव्यजनाक्षेपैस्समुद्यन्निव भास्करः
प्रमुखे तस्य शूरस्य द्रोणोऽवस्थितसायकः
सिन्धुराजस्तथाऽतिष्ठद्गिरिर्मेरुरिवाचलः
सिन्धुराजस्य पार्श्वस्था अश्वत्थामपुरोगमाः
सुतास्तव महाराज त्रिंशत्त्रिदशविक्रमाः
शकुनिः कृतवर्मा च शल्यो भूरिश्रवास्तथा
पार्श्वतस्सिन्धुराजस्य व्यराजन्त महारथाः
सङ्घाता राजपुत्राणां सर्वेपामभवंस्तदा
कृतिभिसमयाश्चासन्सुवर्णकवचध्वजाः
रक्ताम्बरधरास्सर्वे सर्वे कनकभूषणाः
सर्वे रक्तपताकाश्च सर्वे कनकमालिनः
तेषां दशसहस्राणि बभूवू रथधन्विनाम्
पौत्रं तव पुरस्कृत्य लक्ष्मणं प्रियदर्शनम्
अन्योन्यसमदुःखास्ते अन्योन्यसमसाहसाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/035/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/035/</guid>
      <description>सञ्जयः-
सौभद्रस्तु वचश्श्रुत्वा धर्मराजस्य भारत
अचोदयच्च यन्तारं द्रोणानीकाय भारत
तेन सञ्चोद्यमानस्तु याहि याहीति सारथिः
प्रत्युवाच ततो राजन्नभिमन्युमिदं वचः
सुमित्रः-
अतिभारोऽयमायुष्मन्नाहितस्त्वयि पाण्डवैः
सम्प्रधार्यासकृद्बुद्ध्या ततस्त्वं योद्धुमर्हसि
सञ्जयः
द्रोणो हि कृतवान्यत्नं शस्त्रास्त्रकृतनिश्रमः
त्वं तु बालस्स बलवान्सङ्ग्रामाणामकोविदः
ततोऽभिमन्युः प्रहसं तं सारथिमथाब्रवीत्
अभिमन्युः-
विस्मयः को हि मे द्रोणे समग्रे क्षत्र एव वा
व्यवसायो हि मे योद्धुं रणोत्सवसमुद्यतः
ऐरावतगतं शक्रं सहामरगणं रणे
अथवा रुद्रमीशानं सर्वभूतगणैर्वृतम्
युध्येयमद्य समरे न मे क्षत्रेऽस्ति विस्मयः
यच्चैतत्पश्यसे सूत सयोधाश्वरथद्विपम्
तन्ममाद्य द्विषत्सैन्यं कलां नार्हति षोडशीम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/036/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/036/</guid>
      <description>सञ्जयः-
तां प्रभग्नां चमूं दृष्ट्वा सौभद्रेणामितौजसा
दुर्योधनो भृशं क्रुद्धस्स्वयं सौभद्रमभ्ययात्
ततो राजानमावृत्तं सौभद्रेण युयुत्सया
द्रोणो दृष्ट्वाऽब्रवीद्वीरान्पर्याप्नुत नराधिपम्
पुराऽभिमन्युर्लक्षं नः पश्यतां हन्ति वीर्यवान्
अभिद्रवत मा भैष्ट क्षिप्रं रक्षत कौरवम्
कृतज्ञानबलोत्सेधास्सुहृदो जितकाशिनः
त्रास्यमाना भयाद्वीराः परिवव्रुस्तवात्मजम्
द्रोणो द्रौणिः कृपः कर्णः कृतवर्मा च सौबलः
बृहद्बलो मद्रराजो भूरिर्भूरिश्रवाश्शलः
पौरवो वृषसेनश्च विसृजन्तश्शिताञ्शितान्
सौभद्रं शरवर्षेण घ्नन्तो लोकमहारथाः
सम्मोहयित्वा सङ्ग्रामे दुर्योधनममोचयन्
आस्याद्ग्रासमिवाक्षिप्तं ममृषे नार्जुनात्मजः
ताञ्शरौघेण महता साश्वसूतान्महारथान्
विमुखीकृत्य सौभद्रस्सिंहनादमथानदत्
तस्य नादं ततश्श्रुत्वा सिंहस्येवामिषैषिणः
नामृष्यन्त सुसंरब्धाः पुनर्द्रोणमुखा रथाः
तदैनं कोष्ठकीकृत्य रथवंशेन मारिष</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/037/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/037/</guid>
      <description>धृतराष्ट्रः-
तथा प्रमथमानं तं महेष्वासानजिह्मगैः
आर्जुनिं मामकास्सङ्ख्ये कस्तत्र समवारयन्
सञ्जयः-
शृणु राजन्कुमारस्य रणे विक्रीडितं महत्
बिभित्सतो रथानीकं भारद्वाजेन रक्षितम्
मद्रेशं सादितं दृष्ट्वा सौभद्रेणाश्लुगैश्शरैः
शल्यादवरजः क्रुद्धः किरन्बाणान्समभ्ययात्
अर्जुनिं दशभिर्विद्ध्वा साश्वयन्तारमाशुगैः
उदक्रोशन्महाशब्दं तिष्ठ तिष्ठेति चाब्रवीत्
तस्याऽऽर्जुनिश्शिरोग्रीवं पाणिपादं धनुर्हयान्
छत्रं ध्वजं नियन्तारं त्रिवेणुं चाप्युपस्करम्
चक्रं युगेषां तूणीराननुकर्षं च सायकैः
पताकां चक्रगोप्तारौ सर्वोपकरणानि च
व्यधमल्लाघवात्तस्य ददृशो नात्र कश्चन
स पपात क्षितौ क्षीणः प्रविद्धाभरणाम्बरः
वायुनेव महाचैत्यस्समूलश्चोरुवेदिकः
अनुगाश्चस्य वित्रस्ताः विद्रुतास्सर्वतोदिशम्
तत्तु कर्मार्जुनेर्द्दृष्ट्वा प्रणेदुस्सर्वतोदिशम्
स्वरेण सर्वभूतानि साधु साध्विति भारत</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/038/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/038/</guid>
      <description>धृतराष्ट्रः-
द्वैधीभवति मे चित्तं शुचा तुष्ट्या च सञ्जय
यत्सैन्यं मम पुत्रस्य मम पौत्रः प्रबाधते
विस्तरेणैव मे शंस सर्वं गावल्गणे कथम्
विक्रीडितं कुमारस्य स्कन्दस्येवासुरैस्सह
सञ्जयः-
हन्त ते वर्तयिष्यामि विमर्दमतिदारुणम्
एकस्य च बहूनां च रणे चिक्रीडितं महत्
अभिमन्युर्महोत्साहः कृतोत्साहानरिन्दमान्
रथस्थो रथिनस्सर्वांस्तावकानभ्यधावत
द्रोणं कर्णं कृपं शल्यं द्रौणिं भोजं बृहद्बलम्
दुर्योधनं सौमदत्तिं शकुनिं सुबलात्मजम्
नानानृपान्नृपसुतान्सैन्यानि विविधानि च
अलातचक्रवत्सर्वांश्चरन्बाणैरवाकिरत्
निघ्नन्नमित्रान्सौभद्रः परमास्त्रः प्रतापवान्
प्रत्यदृश्यत तेजस्वी दिक्षु सर्वासु भारत
तद्दृष्ट्वा चरितं तस्य सौभद्रस्यामितौजसः
समकम्पन्त सैन्यानि त्वदीयानां पुनः पुनः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/039/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/039/</guid>
      <description>सञ्जयः-
ततस्समभवद्युद्धं तयोः पुरुषसिंहयोः
तस्मिन्काले महाबाहुस्सौभद्रः परवीरहा
सशरं कार्मुकं छित्त्वा लाघवेन व्यपातयत्
दुश्शासनं शरैस्तीक्ष्णैः सन्ततक्ष समन्ततः&amp;rsquo;
शरविक्षतगात्रं तु प्रत्यमित्रमवस्थितम्
अभिमन्युर्महाराज दुश्शासनमथाब्रवीत्
अभिमन्युः-
दिष्ट्या पश्यामि सङ्ग्रामे मानिनं शत्रुमागतम्
निष्ठुरं त्यक्तधर्माणमाक्रोशनपरायणम्
यत्सभायां त्वया राज्ञो धृतराष्ट्रस्य पश्यतः
कोपितः परुषैर्वाक्यैर्धर्मराजो युधिष्ठिरः
जयोन्मदेन संरब्धं बह्वबद्धं प्रभाषितम्
अक्षकूटं समाश्रित्य सौबलेन दुरात्मना
परवित्तापहारस्य कोधस्याप्रशमस्य च
लोभस्य ज्ञानहीनस्य कृत्स्नस्यापनयस्य च
पितॄणां मम राज्यस्य दुर्जयस्योग्रधन्विनाम्
तत्त्वमिदमनुप्राप्तं तस्य कोपान्महात्मनः
सद्यः कृतस्याधर्मस्य फलमाप्स्यसि दुर्मते
पतितास्म्यद्य पाप त्वां सर्वसैन्यस्य पश्यतः
अद्याहमनृणस्तस्य कोपस्य भविता रणे</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/040/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/040/</guid>
      <description>सञ्जयः-
सोऽभ्यगच्छद्धनुष्पाणिर्ज्यां विकर्षन्पुनः पुनः
तयोर्महात्मनोस्तूर्णं रथान्तरमवापतत्
सोऽपिध्यद्दशभिर्बाणैरभिमन्युं दुरासदम्
सच्छत्रध्वजयन्तारं साश्वमाशु स्मयन्निव
पितृपैतामहं कर्म कुर्वाणमतिमानुषम्
दृष्ट्वाऽर्पितं शरैः कार्ष्णिं त्वदीया हृषिताऽभवन्
तस्याभिमन्युरायम्य स्मयन्नेकेन पत्रिणा
शिरः प्रच्यावयामास स रथात्प्रापतद्भुवि
कर्णिकारमिवाद्धूतं वातेन पतितं भुवि
कर्णानुजं च सम्प्रेक्ष्य तावका व्यथिताऽभवन्
भ्रातरं निहतं दृष्ट्वा कर्णश्चासीत्पराङ्मुखः
विमुखीकृत्य कर्णं तु सौभद्रः कङ्कपत्रिभिः
अन्यांश्च परमेष्वासांस्तूर्णं कर्णमुपाद्रवत्
ततस्तद्विततं जालं हस्त्यश्वरथपत्तिमत्
झषः क्रुद्ध इवाभिन्ददभिमन्युर्महायशाः
कर्णस्तु बहुभिर्बाणैरर्द्यमानोऽभिमन्युना
अपायाज्जवनैरश्वैस्ततोऽनीकमभिद्रवत्
तिष्ठ कर्ण महेष्वास कृप दुर्योधनेति च
द्रोणस्य क्रोशतो राजंस्तदनीकमभज्यत
शलभैरिव चाकाशं धाराभिरिव संवृतम्
अभिमन्योश्शरैश्छन्नं न प्राज्ञायत किञ्चन</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/041/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/041/</guid>
      <description>धृतराष्ट्रः-
बालमत्यन्तसुखिनं स्वबाहुबलदर्पितम्
युद्धेषु कुशलं वीरं कुलपुत्रं तनुत्यजम्
गाहमानमनीकानि कशोराश्वैस्त्रिहायनैः
अस्ति यौधिष्ठिरात्सैन्यादेकोऽप्यनुपतन्रथी
सञ्जयः-
युधिष्ठिरो भीमसेनश्शिखण्डी सात्यकिर्यमौ
धृष्टद्युम्नो विराटश्च द्रुपदः केकयास्तथा
धृष्टकेतुश्च संरब्धो मात्स्याश्चाभ्यपतन्रणे
अन्वधावन्परीप्सन्तो व्यूढानीकाः प्रहारिणः
तान्दृष्ट्वा द्रवतश्शूरांस्त्वदीया विमुखाऽभवन्
ततस्तद्विमुखं दृष्ट्वा तव सूनोर्महद्बलम्
जामाता तव तेजस्वी विष्टम्भयिपुराद्रवत्
सैन्धवस्य तु यो राज्ञः पुत्रो राजा जयद्रथः
स पुत्रगृद्धिनः पार्थान्सहसैन्यानवारयत्
उग्रधन्वा महेष्वासो दिव्यमस्त्रमुदीरयन्
वार्धक्षत्रिरवासेधत्प्रभिन्नानिव कुञ्जरान्
धृतराष्ट्रः-
अतिभारमहं मन्ये सैन्धवे सञ्जयाहितम्
यदेकः पाण्डवान्क्रुद्धान्पुत्रगृध्नूनवारयत्
अत्यद्भुतमहं मन्ये बलं शौर्यं च सैन्धवे
तस्य प्रब्रूहि मे रूपं कर्म चाग्रं महात्मनः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/042/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/042/</guid>
      <description>सञ्जयः-
यन्मां पृच्छसि सौहार्दात्सिन्धुराजस्य विक्रमम्
शृणु तत्सर्वमाख्यास्ये यथा पाण्डूनयोधयत्
तमूहुर्वाजिनो वश्याः सैन्धवाः साधुवाहिनः
विकुर्वाणा बृहन्तोऽश्वाः श्वसनोपमरंहसः
गन्धर्वनगराकारं विधिवत्कल्पितं रथम्
तस्य त्वशोभयत्केतुर्वाराहो राजतो महान्
श्वेतश्छत्रपताकाभिश्चामरव्यजनेन च
स बभौ युद्धलिङ्गैस्तैश्चारुश्च प्रत्यरोचत
मुक्तावज्रैस्समणिभिर्भूषितं तदयस्मयम्
वरूथं विबभौ तस्य ज्योतिर्भिः खमिवाचिनम्
स विष्फार्य महच्चापं किरन्निषुगणान्बहून्
तत्खण्डं पूरयामास यदार्जुनिरदारयत्
स सात्यकिं त्रिभिर्बाणैरष्टभिश्च वृकोदरम्
धृष्टद्युम्नं पुनष्षष्ट्या विराटं दशभिश्शरैः
द्रुपदं पञ्चभिस्तीक्ष्णैर्दशभिश्च शिखण्डिनम्
केकयान्पञ्चविंशत्या द्रौपदेयांस्त्रिभिस्त्रिभिः
युधिष्ठिरं तु सप्तत्या शिष्टानपानुदत्
इषुजालेन महता तदद्भुतमिवाभवत्
अथास्य शितपीतेन भल्लेनोद्दिश्य कार्मुकम्
चिच्छेद प्रहसन्राजा धर्मपुत्रः प्रतापवान्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/043/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/043/</guid>
      <description>सञ्जयः-
सैन्धवेन निरुद्धेषु जयगृद्धिषु पाणडुषु
सुघोरमभवद्युद्धं त्वदीयानां परैस्सह
प्रविश्य त्वार्जुनिस्सेनां सत्यसन्धो दुरासदाम्
व्यक्षोभयत तेजस्वी सागरं मकरो यथा
तं तथा शरजालेन च्छादयन्तमरिन्दमम्
यथा प्रधानास्सौभद्रमभ्ययुः कुरुसत्तमाः
तेषां तस्य च सम्मर्दो दारुणस्समपद्यत
सृजतां शरवर्षाणि संसक्तममितौजसाम्
रथव्रातेन संयुक्तस्तैरमित्रैस्तथाऽऽर्जुनिः
वृषसेनस्य यन्तारं हत्वा चिच्छेद कार्मुकम्
तं च विव्याध बलवांस्तस्य चाश्वानजिह्मगैः
वातायमानैस्तैरश्वैर्निसञ्ज्ञोऽपहृतो रणात्
तेनान्तरेणाभिमन्योर्यन्ता निस्सारयद्रथम्
रथव्रजास्ततो हृष्टास्साधुसाध्विति चुक्रुशुः
तं तु सिंहमिव क्रुद्धं प्रमथ्नन्तं शरैररीन्
आरादायान्तमालोक्य वसातिस्सोऽभ्ययाद्द्रुतम्
सोऽभिमन्युं शरैष्षष्ट्या रुक्मपुङ्खैरवाकिरत्
अब्रवीच्च न मे जीवञ्जीवतो वीर मोक्ष्यसे
तमयस्मयवर्माणमिषुणा त्वाशुपातिना</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/044/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/044/</guid>
      <description>सञ्जयः-
आददानस्तु शूराणामायूंष्यभवदार्जुनिः
अन्तकस्सर्वभूतानां साक्षात्काल इवागतः
स शक्रसमविक्रान्तश्शक्रसूनोस्सुतो बली
अभिमन्युस्तदाऽनीकं लोडयन्बह्वशोभत
प्रविश्यैव तु राजेन्द्र क्षत्रियाणां यमोपमः
सत्यश्रवसमादत्त व्याघ्रो मृगमिवोल्बणम्
सत्यश्रवसि चाक्षिप्ते त्वरमाणा महारथाः
प्रगृह्य विपुलं शस्त्रमभिमन्युमभिद्रवन्
अहम्पूर्वमहम्पूर्वमिति क्षत्रियपुङ्गवाः
स्पर्धमानाः इवायान्ति जिघांसन्तोऽर्जुनात्मजम्
क्षत्रियाणामनीकानि प्रद्रुतान्यभिधावताम्
अग्रसत्तिमिरासाद्य क्षुद्रमत्स्यानिवार्णवे
ये ये समागतास्तस्य समीपमपलायिनः
न ते प्रतिन्यवर्तन्ते समुद्रादिव सिन्धवः
महाग्रहगृहीतेव वातवेगभयार्दिता
सन्त्रस्ता वाहिनी तुभ्यं नौरिवासीन्महार्णवे
अथ रुक्मरथो नाम मद्रेश्वरसुतो बली
त्रस्तामाश्वासयन्सेनामत्रस्तो वाक्यमब्रवीत्
रुक्मरथः-
अलं त्रासेन वश्शूरास्स मामेपोऽभिवर्तते
अहमेनं ग्रहीष्यामि जीवग्राहं न संशयः
सञ्जयः-
एवमुक्त्वा तु सौभद्रमभिदुद्राव वीर्यवान्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/045/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/045/</guid>
      <description>धृतराष्ट्रः-
यथा वदसि मे सूत एकस्य बहुभिस्सह
सङ्ग्रामं तुमुलं घोरं जयं चैव महात्मनः
अश्रद्धेयमिवाश्चर्यं सौभद्रस्याथ विक्रमम्
किन्तु नात्यद्भुतं तेषां धर्मो येषां व्यपाश्रयः
दुर्योधने च विमुखे राजपुत्रशते हते
सौभद्रे प्रतिपत्तिं कां प्रत्यपद्यन्त मामकाः
सञ्जयः-
संशुष्कास्याश्चलन्नेत्राः प्रस्विन्ना रोमहर्षणाः
पलायनकृतोत्साहा निरुत्साहा द्विषज्जये
हतान्भ्रातॄन्पितॄन्पुत्रान्सम्बन्धीन्बान्धवानपि
उत्सृज्योत्सृज्य गच्छन्ति त्वरयन्तो हयद्विपान्
तां प्रभग्नां चमूं दृष्ट्वा द्रोणो द्रौणिर्बृहद्बलः
कृपो दुर्योधनः कर्णः कृतवर्माथ सौबलः
अभिद्रुतात्सुसङ्क्रुद्धास्सौभद्रमपलायिनम्
तेऽपि पौत्रेण ते राजन्प्रायशो विमुखीकृताः
सौभद्रेण महाराज शक्रप्रतिमतेजसा
एकस्तु सुखसंवृद्धो बाल्याद्दर्पाच्च निर्भयः
इष्वस्त्रकुशलश्शूरो लक्ष्मणोऽर्जुनिमभ्ययात्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/046/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/046/</guid>
      <description>धृतराष्ट्रः-
तथा प्रविष्टं तरुणं सौभद्रं रथिनां वरम्
कुलानुरूपकर्माणं सङ्ग्रामेष्वपलायिनम्
आजानेयैस्सुबहुभिर्यान्तमश्वैस्त्रिहायनैः
प्लवमानमनीकानि के वीराः पर्यवारयन्
सञ्जयः-
अभिमन्युः प्रविश्यैव तावकान्निशितैश्शरैः
अकरोद्विमुखान्सर्वान्बलवान्पाण्डवात्मजः
पुनद्रोणः कृपः कर्णो द्रौणिस्सहबृहद्बलः
कृतवर्मा च हार्दिक्यष्षड्रथाः पर्यवारयन्
दृष्ट्वा तु सैन्धवे भारमतिमात्रं समाहितम्
सैन्यं तव महाराज युधिष्ठिरमुपाद्रवत्
सौभद्रमितरे वीरा रथव्याघ्रास्त्वयोधयन्
तालमात्राणि चापानि विकर्षन्तो वधैषिणः
तांस्तु सर्वान्महेष्वासान्सर्वविद्यासु निष्ठितान्
व्यष्टम्भयद्रणे बाणैर्मुहूर्तमिव भारत
द्रोणं पञ्चाशता विद्ध्वा त्रिंशता च बृहद्बलम्
अशीत्या कृतवर्माणं कृपं षष्ट्या शितैश्शरैः
रुक्मपुङ्खैः प्रसन्नाग्रैराकर्णमभिनिस्सृतैः
अविध्यद्दशभिर्बाणैरश्वत्थामानमार्जुनिः
कर्णं च कर्णिना कर्णे पीतेन निशितेन च</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/047/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/047/</guid>
      <description>सञ्जयः-
ततः कर्णं समासाद्य रणे विव्याध फाल्गुनिः
शरैः पञ्चाशता चैनमविध्यत्कोपयन्निव
प्रतिविव्याध राधेयस्तावद्भिरथ तं पुनः
शरैर्विकृत्तसर्वाङ्गो बह्वशोभत भारत
कर्णं चाप्यकरोद्युद्धे रुधिरौधपरिपलुतम्
कर्णत्त्वतिबभौ तस्मात्शरैश्चित्रैरभिप्लुतः
सन्ध्यानुगतपर्यन्तश्शाशरदीव दिवाकरः
तौ तदा शरचित्राङ्गौ रुधिरेण समुक्षितौ
बभतुः कर्णसौभद्रौ पुष्पिताविव किंशुकौ
अथ कर्णस्य सचिवान्षड्रथांश्चित्रयोधिनः
साश्वसूतध्वजरथान्सौभद्रो ह्यहनद्बली
अथेतरान्महेष्वासान्दशभिर्दशभिश्शरैः
प्रत्यविध्यदसम्भ्रान्तस्तदद्भुतमिवाभवत्
मागधस्य पुनः पुत्रं हत्वा षड्भिरजिह्मगैः
साश्वं ससूतं तरुणमश्मकेतुमपोययत्
मार्तिकावतकाम्भोजं पुनः कुञ्जरकेतनम्
क्षुरप्रेण समुन्मथ्य ननाद विसृजञ्शरान्
तस्य दौःशासनिर्विद्ध्वा चतुर्भिश्चतुरो हयान्
सूतमेकेन विव्याध दशभिश्चार्जुनात्मजम्
ततो दौश्शासनिं कार्ष्णिर्विद्ध्वा सप्तभिराशुगैः
संरम्भरक्तनयनो वाक्यमुच्चैरथाब्रवीत्
अभिमन्युः-
पिता तवाहवं त्यक्त्वा गतः कापुरुषो यथा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/048/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/048/</guid>
      <description>सञ्जयः-
निहते पाण्डवास्तत्र सौभद्रे रथयूथपे
विमुक्तरथसन्नाहास्सर्वे निक्षिप्तकार्मुकाः
उपोपविष्टा राजानः परिवव्रुर्युधिष्ठिरम्
तदेव दुःखं ध्यायन्तः सौभद्रगतमानसाः
ततो युधिष्ठिरो राजा विललाप सुदुःखितः
अभिमन्यौ हते वीरे भ्रातुः पुत्रे महारथे
युधिष्ठिरः-
एष जित्वा कृपं शल्यं राजानं च सुयोधनम्
द्रोणं द्रौणिं महेष्वासं तथैवान्यान्महारथान्
द्रोणानीकमसम्बाधं मम प्रियचिकीर्षया
हत्वा शत्रुगणान्वीरानेष शेते निपातितः
कृतास्त्रान्युद्धकुशलान्महेष्वासान्महारथान्
कुलशीलगुणैर्युक्ताञ्छूरान्विख्यातपौरुषान्
द्रोणेन विहितं व्यूहमभेद्यममरैरपि
अदृष्टपूर्वमस्माभिः पद्मं चक्रायुधप्रियः
भित्त्वाऽनीकं प्रविष्टोऽसौ गोमध्यमिव केसरी
विक्रीडितं रणे तेन निघ्नता वै परान्वरान्
यस्य शूरा महेष्वासाः प्रत्यनीकगता रणे
प्रभग्ना विनिवर्तन्ते कृतास्त्रा युद्धदुर्मदाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/049/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/049/</guid>
      <description>सञ्जयः-
एवं विलपमाने तु कुन्तीपुत्रे युधिष्ठिरे
कृष्णद्वैपायनस्तत्र प्रादुर्भूतो महानृषिः
अथ दृष्ट्वा महात्मानं पाण्डुपुत्रो युधिष्ठिरः
मुक्तासनो दीनमनाः पूजां चक्रे महात्मनः
तं समर्च्य यथान्यायमुतिष्ठद्युधिष्ठिरः
अब्रवीच्छोकसन्तप्तो भ्रातुः पुत्रवधेन सः
युधिष्ठिरः-
अधर्मयुद्धे बहुभिः परिवार्य महारथैः
युध्यमानो महेष्वासैस्सौभद्रो निहतो रणे
बालश्चाबालबुद्धिश्च वीरश्च परवीरहा
अनुपायेन सङ्ग्रामे युध्यमानो विनाशितः
मयाऽपि चोक्तस्सङ्ग्रामे द्वारं सञ्जनयस्व नः
प्रविष्टे च परांस्तस्मिन्सैन्धवेन स्म वारिताः
ननु नाम समं युद्धमेष्टव्यं युद्धजीविना
इदं च विषमं युद्धमीदृशं बहुभिः कृतम्
तेनास्मि भृशसन्तप्तश्शोकबाष्पसमाकुलः
शमं नैवाधिगच्छामि चिन्तयानः पुनः पुनः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/050/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/050/</guid>
      <description>स्थाणुः-
प्रजासर्गनिमित्तत्वात्कृतो यत्नस्त्वया प्रभो
त्वया विसृष्टा वृद्धास्तु भूतग्रामाः पृथग्विधाः
तास्तथैव पुनः क्रोधात्प्रजा नश्यन्ति सर्वशः
ता दृष्ट्वा मम कारुण्यं प्रसीद भगवन्प्रभो
ब्रह्मा-
न क्रुध्ये न च मे काम एतदेवं भवेदिति
पृथिव्या हितकामात्तु ततो मां मन्युराविशत्
इयं सन्ना सदा देवी भारतो मामचूचुदत्
संहारार्थं महादेव भारेणाभिहता सती
ततो वै नाधिगच्छामि बुद्ध्या बहु विचारयन्
संहारमप्रमेयात्मंस्ततो मां मन्युराविशत्
स्थाणुः-
संहारार्थं प्रसीदस्व मा क्रुद्धो विबुधाधिप
मा प्रजास्स्थावराश्चैव जङ्गमाश्च व्यनीनशः
तव प्रसादाद्भगवन्निदं जातं त्रिधा जगत्
अनागतमतीतं च यच्च सम्प्रति वर्तते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/051/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/051/</guid>
      <description>नारदः-
विनीय दुःखमबला आत्मन्येव प्रजापतिम्
उवाच प्राञ्जलिर्भूत्वा लतेवानिलकम्पिता
मृत्युः-
त्वया सृष्टा कथं नारी मादृशी वदतां वर
क्रूरं कर्माहितं कुर्यां मूढेव किमु जानती
बिभेम्यहमधर्माय प्रसीद भगवन्प्रभो
प्रियान्पुत्रान्वयस्यांश्च भ्रातॄन्मातॄः पितॄन्पतीन्
अनुध्यास्यन्ति ये देव मृतांस्तेषां बिभेम्यहम्
कृपणाऽश्रुपरिक्लेदात् पतेयं शाश्वतीस्समाः
तेभ्योऽतिबलवद्भीता शरणं त्वाऽहमागता
यमस्य सदनं देव प्रजा रोद्धुं न चोत्सहे
प्रसादये त्वा वरद मूर्ध्ना देववर प्रभो
एकमिच्छामि मे कामं त्वत्तो लोकपितामह
इच्छेयं त्वत्प्रसादाद्धि तपस्तप्तुं प्रजेश्वर
प्रदिशेमं वरं देवं त्वं मह्यं भगवन्प्रभो
त्वयोक्ताऽहं गमिष्यामि धेनुकाश्रममुत्तमम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/052/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/052/</guid>
      <description>सञ्जयः-
श्रुत्वा मृत्योस्समुत्पत्तिं कर्माण्यनुपमानि च
धर्मराजः पुनर्व्यासं प्रसाद्योत्तरमब्रवीत्
युधिष्ठिरः-
सुरुचः पुण्यकर्माणश्शक्रप्रतिमविक्रमाः
पूर्वं राजर्षयो ब्रह्मन्कियन्तो मृत्युना हताः
भूय एव तु मा तथ्यैर्वचोभिरुपबृंहय
राजर्षीणां पुराणानां समाश्वासय कर्मभिः
कियन्त्यो दक्षिणा दत्ताः काश्च दत्ता महात्मभिः
राजर्षिभिः पुण्यकृद्भिस्तद्भवान्प्रब्रवीतु मे
व्यासः-
अन्येऽपि यज्वनां लोका अन्ये चापि तपस्विनाम्
क्षमावतां च त्रींल्लोकाञ्शूरा गच्छन्ति भारत
क्षत्रियस्य तु सङ्ग्रामे शत्रून्हत्वा हतस्य वा
फलमत्यन्तमित्याहुर्धर्मशास्त्रविदो जनाः
वेदविद्याव्रतस्नाता यज्वानः पुत्रिणश्च ये
तेभ्यः परार्थ्या यज्वानो यज्वभ्यश्च तनुत्यजः
स वीरो यज्वनो नित्यं क्षत्रियानार्जुनिर्गतः
लोकान्पुण्यतमानिष्टानिति विद्धि विशां पते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/053/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/053/</guid>
      <description>नारदः-
सुहोत्रं पार्थिवं चापि मृतं सृञ्जय शुश्रुम
एकवीरमनाधृष्यममित्रगणर्दनम्
यः प्राप्य राज्यं धर्मेण ऋत्विङ्मन्त्रिपुरोहितान्
सम्मान्य चात्मनश्श्रेयः पृष्ट्वा तेषां मते स्थितः
प्रजानां पालनं धर्मो दानमिज्या द्विषज्जयः
एतत्सुहोत्रो विज्ञाय धर्म्यमैच्छद्धनागमम्
धर्मेणाराधयद्देवान्बाणैश्शत्रूनजीजयत्
सर्वाण्यपि च भूतानि स्वगुणैरन्वरञ्जयत्
सोऽभुङ्क्त्वेमां वसुमतीं म्लेच्छाटविकवर्जिताम्
तस्मै ववर्ष पर्जन्यो हिरण्यं परिवत्सरम्
हिरण्योदास्था नद्यस्सुहोत्रस्य महात्मनः
यस्मिन्कूर्मान्कर्कटकान्मत्स्यांश्च विविधान्बहून्
कामान्वर्षति पर्जन्यो रूप्याणि विविधानि च
सौवर्णान्यप्रमेयानि वाप्यः क्रोशसुसम्मिताः
स तत्र शतसाहस्रान्नक्रान्मकरकच्छपान्
सौवर्णान्पतितान्दृष्ट्वा ततोऽस्मयत वै मिथः
तद्धिरण्यमपर्यन्तं राजर्षिः कुरुजाङ्गले
ईजानो वितते यज्ञे ब्राह्मणेभ्यो ह्यमन्यत
सोऽश्वमेधसहस्रेण राजसूयशतेन च</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/054/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/054/</guid>
      <description>नारद उवाच
अङ्गं च पौरवं वीरं मृतं सृञ्जय शुश्रुम
यस्सहस्रं सहस्राणां श्वेतानश्वानवासृजत्
तस्याश्वमेधे राजर्षेस्सर्वे देवास्समाययुः
शिक्षाक्षरविधिज्ञानां नासीत्सङ्ख्या विपश्चिताम्
वेदविद्याव्रतस्नाता वदान्याः प्रियदर्शनाः
सुभक्षाच्छादनगृहास्सुशय्यासनवाहनाः
नटनर्तकगन्धर्वैः प्लवकैर्वर्धमानकैः
नित्योद्योगैश्च क्रीडन्तस्तत्रोषुः परमार्चिताः
यज्ञे यज्ञे यथाकालं दक्षिणास्सोऽत्यकालयत्
द्विपान्दशसहस्राख्यानददात्काञ्चनावृतान्
सध्वजान्सपताकांश्च सवरूधान्सुकल्पितान्
सहस्रं च सहस्राणां कन्या हेमविभूषिताः
चतुर्युजरथारूढास्सगृहक्षेत्रगोधनाः
शतं शतसहस्राणि स्वर्णमालानथर्षभान्
गवां सहस्रानुचरान्दक्षिणास्सोत्यकालयत्
हेमशृङ्ग्यो रौप्यखुरास्सवत्साः कांस्यदोहनाः
दासीदासखरोष्ट्रं च प्रादाच्छागाविकं बहु
रत्नानां विविधान्कूटान्विविधानन्नपर्वतान्
तत्सर्वं वितते यज्ञे दक्षिणामत्यकालयत्
अत्रापि गाथा गायन्ति ये पुराणविदो जनाः
अङ्गस्य यजमानस्य अपि विष्णुपदे वयम्
अमाद्यदिन्द्रस्सोमेन दक्षिणाभिर्द्विजातयः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/055/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/055/</guid>
      <description>नारदः-
शिबिमौशीनरं चापि मृतं सृञ्जय शुश्रुम
य इमां पृथिवीं सर्वां चर्मवत्पर्यवेष्टयत्
साद्रिद्वीपार्णववनां रथघोषेण नादयन्
स शिबिर्यष्टुमन्विच्छन्मुख्यस्सर्वसपत्नजित्
यज्ञैर्बहुविधैरिष्टं तेनापर्याप्तदक्षिणैः
अविहिंस्य जनानन्यानवाप वसु पुष्कलम्
सर्वमूर्धाभिषिक्तानां सम्मतस्सोऽभवद्युधि
अजयच्चाश्वमेधैर्यो विजित्य पृथिवीमिमाम्
निरर्गलांसराड्यूथान्निष्ककोटिं सहस्रशः
बिभर्ति दक्षिणा यस्य गङ्गायास्स्रोत आवृणोत्
हस्त्यश्वपशुभिर्धान्यैर्मृगैर्गोजाविभिस्तथा
विविधैः पृथिवीं पूर्णां शिबिर्ब्राह्मणसात्करोत्
यावन्त्यो वर्षतो धारा यावन्त्यो दिवि तारकाः
तावतीरददद्गा वै शिबिरौशीनरोऽध्वरे
नोद्यन्तारं धुरं तस्य किञ्चिदन्यं प्रजापतिः
भूतं भव्यं भवन्तं वा ह्यध्यगच्छन्नरेश्वरम्
तस्यासन्विविधा यज्ञास्सर्वकामैस्समन्विताः
हेमयूपासनगृहा हेमप्राकारतोरणाः
शुचिस्वाद्वन्नपानाश्च ब्राह्मणाः प्रयुतायुताः
नानाभक्ष्योच्चयतटाः पयोदधिमधुह्रदाः
तस्यासन्यज्ञवाटेषु नद्यश्शुभ्रान्नपर्वताः
पिबताश्नत खादध्वमिति यत्रोच्यते जनैः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/056/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/056/</guid>
      <description>नारदः-
रामं दाशरथिं चापि मृतं सृञ्जय शुश्रुम
यं प्रजा अन्वमोदन्त माता पुत्रमिवौरसम्
असङ्ख्येया गुणा यस्मिन्नासन्नमिततेजसि
यश्चतुर्दशवर्षाणि निदेशात्पितुरच्युतः
वने वनितया सार्धमवसल्लक्ष्मणानुगः
जघान च जनस्थाने राक्षसान्मनुजाधिपः
तपस्विजनरक्षार्थं सहस्राणि चतुर्दश
तत्रैव वसतस्तस्य रावणो नाम राक्षसः
जहार भार्यां वैदेहीं सम्मोह्यैनं सहानुजम्
रामो हृतां राक्षसेन भार्यां श्रुत्वा जटायुषः
आतुरश्शोकसन्तप्तोऽगच्छद्रामो हरीश्वरम्
तेन रामस्सुसङ्गम्य वानरैश्च महाबलैः
आजगामोदधेः पारं सेतुं कृत्वा महार्णवे
तत्र हत्वा तु पौलस्त्यान्ससुहृद्गणबान्धवान्
मायाविनं महाघोरं रावणं लोककण्टकम्
सुरासुरैरवध्यं तं देवब्राह्मणकण्टकम्
जघान स महाबाहुः पौलस्त्यं सगणं रणे</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/057/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/057/</guid>
      <description>नारदः-
भगीरथं च राजानं मृतं सृञ्जय शुश्रुम
परित्राणाय पूर्वेषां येन गङ्गाऽवतारिता
यस्येन्द्रो बाहुवीर्येण प्रीतो राज्ञो महात्मनः
सोऽश्वमेधशतैरीजे समाप्तवरदक्षिणैः
हविर्मन्त्रान्नसम्पन्नैर्देवानामादधान्मुदम्
यस्येन्द्रो वितते यज्ञे सोमं पीत्वा मदोत्कटः
असुराणां सहस्राणि बहूनि च सुरेश्वरः
अजयद्बाहुवीर्येण भगवाँल्लोकपूजितः
येन भागीरथी गङ्गा ऋषिभिस्सर्वतो वृता
यस्सहस्रं सहस्राणां कन्या हेमविभूषिताः
राजन्यान्राजपुत्रांश्च ब्राह्मणेभ्यो ह्यमन्यत
सर्वा रथगताः कन्या रथास्सर्वे चतुर्युजः
रथे रथे शतं नागाः पद्मिनो हेममालिनः
सहस्रमश्वाश्चैकैकं गजानां पृष्ठतोऽन्वयुः
अश्वेऽश्वे गोसहस्रं तु तथैव च अजाविकम्
तेन क्रान्ता जनौघेन दक्षिणाभिश्च भूयसा
उपह्वरेऽतिव्यथिता तस्याङ्के निषसाद ह</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/058/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/058/</guid>
      <description>नारदः-
दिलीपं चापि राजेन्द्र मृतं सृञ्जय शुश्रुम
यस्य यज्ञशतेष्वासन्प्रयुतायुतशो द्विजाः
वेदवेदाङ्गतत्त्वज्ञा यज्वानः पुत्रपौत्रिणः
स्वच्छन्दाः पुण्यगन्धाश्च सुभक्षा हेममालिनः
यस्य कर्माणि भूरीणि कथयन्ति मनीषिणः
य इमां पृथिवीं पूर्णां वसुधां वसुधाधिपः
ईजानो वितते यज्ञे ब्राह्मणेभ्योऽभ्युपाहरत्
यस्य वै यजमानस्य यज्ञे यज्ञे पुरोहितः
सहस्रं वारणान् हैमं दक्षिणा अत्यकालयत्
दिलीपस्य तु यज्ञेषु कृतः पन्था हिरण्मयः
सौवर्णं चाभवत्सर्वं सदा परमभास्वरम्
रसानां चाभवन्कुल्याः कण्ठदघ्नास्समन्ततः
सहस्रायामका यूपास्तस्य चासन्हिरण्मयाः
तत्कर्म बहु कुर्वाणस्सेन्द्रा देवास्समुच्छ्रयन्
चषालप्रचषालेषु तस्मिन्यूपे हिरण्मये
नृत्यन्त्यप्सरसो यत्र षट्सहस्राणि सप्त च</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/059/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/059/</guid>
      <description>नारदः-
मान्धाता चेद् यौवनाश्वस्त्रैलोक्यविजयी मृतः
यं देवावश्विनौ गर्भे पितुः पार्श्वान्निरूहतुः
मृगयां विचरन्राजा तृषितश्श्रान्तवाहनः
धूमं दृष्ट्वाऽगमत्सत्रं पृषदाज्यं पिबच्च सः
तं दृष्ट्वा युवनाश्वस्य जठरे रविसन्निभम्
गर्भं निरूहतुर्देवावश्विनौ भिषजां वरौ
तं दृष्ट्वा पितुरुत्सङ्गे शयानं देववर्चसम्
मामैवायं धयत्वङ्गमिति ह स्माह वासवः
देवेन्द्रस्य ततोऽङ्गुष्ठात् प्रादुरासीत्पयोऽमृतम्
तदभूत्तेन नाम्नाऽस्य मान्धातेति प्रचक्रिरे
मां धायत्विति कारुण्याद्यदिन्द्रो ह्यन्वकम्पत
तस्मान्मान्धातरित्येवं नाम तस्याभवत्कृतम्
ततस्स धारां पयसो घृतस्य च महात्मनः
तस्यास्ये यौवनाश्वस्य पाणिरिन्द्रस्य चास्रवत्
स पिबन्पाणिमिन्द्रस्य सममह्ना च वर्धते
सोऽभवद्द्वादशसमो द्वादशाहेन वीर्यवान्
इमां च पृथिवीं कृत्स्नामेकाह्नाऽप्यजयच्च सः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/060/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/060/</guid>
      <description>नारदः-
ययातिं नाहुषं चापि मृतं सृञ्जय शुश्रुम
य इमां पृथिवीं जित्वा ससमुद्रां सपर्वताम्
शम्याप्रासेन निर्माय वेदीस्सन्नतदक्षिणाः
ईजानः क्रतुभिः पुण्यैः पर्यगच्छत्प्रदक्षिणम्
इष्ट्वा क्रतुसहस्रेण हयमेधशतेन च
पौण्डरीकसहस्रेण वाजपेयशतेन च
अतिरात्रसहस्रेण चातुर्मास्यैश्च कामतः
अग्निष्टोमैश्च विविधैस् सत्रैर्नित्याप्तदक्षिणैः
अब्राह्मणानां वित्तं यत् पृथिव्यामस्ति किञ्चन
तत्सर्वं परिसङ्ख्याय स तद्ब्राह्मणसात्करोत्
सरस्वती पुण्यतमा नदीनां तथा समुद्रास्सरितोऽद्रयश्च
ईजानाय पुण्यतमाय राज्ञे घृतं पयो दुदुहुर्नाहुषाय
व्यूढे देवासुरे युद्धे जित्वा दैत्यान्सदानवान्
वर्णेभ्यो व्यभजत्सर्वां चतुर्भ्यः पृथिवीमिमाम्
यज्ञैर्बहुविधैरिष्ट्वा प्रजामुत्पाद्य चोत्तमाम्
देवयान्यां चौशनस्यां शर्मिष्ठायां च धर्मतः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/061/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/061/</guid>
      <description>नारदः-
नाभागमम्बरीषं च मृतं सृञ्जय शुश्रुम
यः सहस्रं सहस्राणां राज्ञामयुतयोधिनाम्
जिगीषमाणास्सङ्ग्रामे समन्ताद्वैरिणोऽभ्ययुः
शस्त्रमुच्चावचं घोरं सृजन्तश्चाशिवा गिरः
बललाघवशिक्षाभिस्तेषां शस्त्रबलेन च
छित्त्वाऽयुतगजाञ्जित्वा नाभागास्तु गतव्यथः
त एनं मुक्तसन्नाहा नाथन्ते जीवितैषिणः
शरण्यमीयुश्शरणं तव स्म इति वादिनः
स तु तान्वशगान्कृत्वा जित्वा चेमां वसुन्धराम्
ईजे यज्ञशतैरिष्टैर्यथा शक्रस्तथाऽनघः
तस्य यज्ञेषु विप्रेन्द्राः प्रहृष्टाः परमार्चिताः
बुभुजुस्सर्वसम्पन्नमन्नमन्ये जनास्सथा
मोदकान्कारिकापूपान्धाना वटकशष्कुलीः
करम्भान्पृथुकामन्धानन्नानि सुकृतानि च
सूपाढ्योरण्ढ्रकान्यूपान्रागषाडवपानकान्
निभृतानि सुयुक्तानि स्वादूनि सुरभीणि च
घृतं मधु पयस्तोयं दधीनि रसवन्ति च
फलं मूलं च सुस्वादु द्विजास्तत्रोपभुञ्जते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/062/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/062/</guid>
      <description>नारदः-
शशिबिन्दुं च राजेन्द्रं मृतं सृञ्जय शुश्रुम
य ईजे विविधैर्यज्ञैश्श्रीमान्सत्यपराक्रमः
तस्य भार्यासहस्राणां शतमासीन्महात्मनः
एकैकस्यां च भार्यायां पुत्रजन्म तथाऽभवन्
सहस्रं तु सहस्रं तु तस्यां तस्यां महात्मनः
शशिबिन्दुकुमारास्ते सर्वे नियुतदक्षिणाः
राजानः क्रतुभिर्मुख्यैरीजाना वेदपारगाः
हिरण्यकवचास्सर्वे सर्वे चोत्तमधन्विनः
सर्वेऽश्वमेधैरीजानाः कुमाराश्शाशिबिन्दवाः
तानश्वमेधे यज्ञेन्द्रे ब्राह्मणेभ्योऽददत्पिता
शतंशतं रथगता एकैकं पृष्ठतोऽन्वयुः
राजपुत्रांस्तदा कन्या रमणीयास्स्वलङ्कृताः
कन्यां कन्यां शतं नागा नागे नागे शतं रथाः
रथे रथे शतं चाश्वा जीविनो हेममालिनः
अश्वे ह्यश्वे गोसहस्रं गवां पञ्चाप्यजाविकम्
एतद्धनमपर्यन्तमश्वमेधमहामखे
शशिबिन्दुर्महाभागो ब्राह्मणेभ्योन्वमंसत
वार्क्षाश्च यूपा यावन्त अश्वमेधे हि शब्दिताः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/063/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/063/</guid>
      <description>नारदः-
गयं चाधूर्तरजसं मृतं सृञ्जय शुश्रुम
यो वै वर्षशतं राजा हुतशिष्टाशनोऽभवत्
गयः-
तस्मै ह्यग्निर्वरं प्रादात्ततो वव्रे वरं गयः
तपसा ब्रह्मचर्येण व्रतेन च दमेन च
गुरूणां च प्रसादेन वेदानिच्छामि वेदितुम्
स्वधर्ममविहिंसां च धर्ममिच्छामि चाक्षयम्
पात्रेषु ददतस्सा मे श्रद्धा भवतु नित्यशः
अनन्यासु सवर्णासु सुप्रजस्त्वं च मे भवेत्
नारदः-
अन्नं स्वादु दुहेन्मह्यं धर्मे मे रमतां मनः
अविघ्नं चास्तु मे नित्यं धर्मकार्येषु पावक
तथा भविष्यतीत्युक्त्वा तत्रैवान्तरधीयत
गयो ह्यवाप्य तत्सर्वं धर्मेणाराधयञ्जगत्
स दर्शपूर्णमासाभ्यां कालेष्वाग्रयणेन च</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/064/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/064/</guid>
      <description>नारदः-
साङ्कृतिं रन्तिदेवं च मृतं सृञ्जय शुश्रुम
यस्य विंशतिसाहस्रा आसन्सूदा महात्मनः
गृहानभ्यागतान्विप्रानतिथीन्परिवेषकाः
पक्वं पक्वं दिवारात्रं वरान्नममृतोपमम्
न्यायेनाधिगतं वित्तं येनाक्षय्यं नगोपमम्
वेदानधीत्य धर्मेण यश्चक्रे द्विजतावशे
उपस्थिताश्च पशवस्स्वयं यं शंसितव्रतम्
बहवस्स्वर्गमिच्छन्तो विधिवत्सत्रयाजिनम्
नदी महानसाद्यस्य प्रवृत्ता चर्मराशिभिः
तस्माच्चर्मण्वती नाम ख्याता पुण्या सरिद्वरा
ब्राह्मणेभ्योऽददान्निष्कान्ब्राह्मणेभ्यः प्रताम्यति
तुभ्यं निष्कं तव निष्कमिति सम्प्रति प्रभाषते
तुभ्यं तुभ्यमिति प्रादान्निष्कान्निष्कान्सहस्रशः
ततः पुनस्समाश्वास्य निष्कानेव प्रयच्छति
अल्पं दत्तं मयाऽद्येति निष्ककोटिं प्रदाय सः
एकाह्ना ताम्यति ततः क्वाद्य विप्रा इति ब्रुवन्
सहस्रशश्च सौवर्णान्वृषभान्गोशतानुगान्
अध्यर्धमासमददाद्ब्राह्मणेभ्यश्शतं समाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/065/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/065/</guid>
      <description>नारदः-
दौष्यन्तिं भरतं चापि मृतं सृञ्जय शुश्रुम
कर्माण्यसुकराण्यन्यैः कृतवान्यश्शिशुर्वने
हिमावदातान्यस्सिंहान्नखदंष्ट्रायुधान्बली
निर्वीर्यांस्तरसा कृत्वा विचकर्ष बबन्ध च
क्रूरांश्चोग्रबलान्व्याघ्रान्दमित्वाऽकरोद्वशे
मनश्शिला इव शिलाः प्रभङ्क्त्वाञ्जनकाशिनीः
व्यालान्द्विपांश्चातिबलांस्त्रिप्रभिन्नान्घनोपमान्
क्रीडमानस्सुसङ्क्रुद्धो दमयित्वा विमुञ्चति
सुवर्ष्मणां मन्युमतां बलिनां युद्धशालिनाम्
महिषाणां सुशृङ्गाणां शतान्यदमयद्बलात्
शरभान् सृमरान्खड्गान्नानासत्त्वानि चाप्यथ
कृच्छ्रप्राणान्वने बद्ध्वा दमयित्वाऽप्यवासृजत्
तं सर्वदमनेत्याहुस्तद्विदस्तेन कर्मणा
तं प्रत्यषेधज्जननी मा सत्त्वानि व्यनीनशः
सोऽश्वमेधशतेनेजे यमुनामनु वीर्यवान्
त्रिंशता च सरस्वत्या गङ्गामनु चतुश्शतैः
सोऽश्वमेधसहस्रेण राजसूयशतेन च
पुनरीजे महायज्ञैस्समाप्तवरदक्षिणैः
अग्निष्टोमातिरात्राणामुक्थ्यविश्वजितां च सः
चातुर्मास्येष्टिसत्राणां सहस्रैश्च सुसम्मतैः
इष्ट्वा शाकुन्तलो राजा तर्पयित्वा द्विजान्धनैः
सहस्रं यत्र पद्मानां कण्वाय भरतो ददौ</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/066/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/066/</guid>
      <description>नारदः-
वैन्यं पुथुं च राजानं मृतं सृञ्जय शुश्रुम
यमभ्यषिञ्चन्सम्मन्त्र्य राजसूये महर्षयः
अयं नः प्रथयिष्येत सर्वानित्यभवत्पृथुः
क्षतान्नस्त्रास्यते नित्यमिति च क्षत्रियोऽभवत्
पृथुं वैन्यं प्रजा दृष्ट्वा रक्तास्स्मेति यदब्रुवन्
ततो राजेति नामास्य अनुरागादजायत
अकृष्टपच्या पृथिवी ह्यासीद्वैन्यस्य कामधुक्
सर्वाः कामदुघा गावः पुटके पुटके मधु
आसन्हिरण्मया वृक्षास्सुखस्पर्शास्सुगन्धिनः
तेषां चीराणि संवीताः प्रजास्तेष्वेव शेरते
फलान्यमृतकल्पानि मूलानि च मधूनि च
तेषामासीत्तदाऽऽहारो निराहारोऽपि नाभवन्
अरोगास्सर्वसिद्धार्था मनुष्या अकुतोभयाः
निवसन्ति यथाकामं वृक्षेषु च गुहेषु च
प्रविभागो न राष्ट्राणां पुराणामभवत्तदा
यथासुखं यथारम्यं तथैव मुदिताः प्रजाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/067/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/067/</guid>
      <description>नारदः-
रामो महातपाश्शूरो वीरो लोकनमस्कृतः
जामदग्न्यो महाराज अवितृप्तो मरिष्यति
यश्चास्त्रमनुपर्येति भूमिं कुर्वन्विपांसुलाम्
न चासीद्विक्रिया यस्य प्राप्य श्रियमनुत्तमाम्
जामदग्न्यो न ते राजन्कच्चिच्छ्रोत्रमुपागतः
येनैकेन पुरा राजन्क्रुद्धेन हतबन्धुना
भृगुभिस्ताम्यमानेन त्राहि रामेति विस्वरम्
त्रिस्सप्तकृत्वो भूमिर्यत्कृता निःक्षत्रिया पुरा
यः क्षत्रियपरामृष्टे वत्सः पितरि चुक्रुधे
ततोऽवधीत्कार्तवीर्यमजितं समरे परैः
क्षत्रियाणां चतुःषष्टिमयुतान्यरिसङ्घहा
सरस्वत्यां समेतानि एकेन धनुषाऽवधीत्
ब्रह्मद्विषां वधे यस्मिन्सराष्ट्राणि चतुर्दश
पुनरन्यानि जग्राह दन्तक्रूरे जघान ह
सहस्रं मुसलेनाघ्नत्सहस्रमसिनाऽवधीत्
उद्बन्धितं सहस्रं च सहस्रमुदके कृतम्
दन्तान्भङ्क्त्वा सहस्रं च भिन्नकर्णांस्तथाऽकरोत्
ततस्सप्तसहस्राणि कणधूपमपाययत्
शिष्टान्वध्वा च हत्वा च तेषां मूर्ध्न्यभिहत्य च</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/068/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/068/</guid>
      <description>व्यासः-
पुण्यं यशस्यमाख्यानं श्रुत्वा षोडशराजकम्
अव्याहरन्नरपतिस्तूष्णीमासीत्स सृञ्जयः
तमब्रवीत्तदा दीनं नारदो भगवानृषिः
नारदः-
कच्चिन्मया व्याहृतं यद्धृदये तत्स्थितं तव
आहोस्विदन्ततो नष्टं श्राद्धं शूद्रीपताविव
व्यासः-
स एवमुक्तः प्रत्याह प्राञ्जलिस्सृञ्जयस्तदा
सृञ्जयः-
पुत्रशोकापहं श्रुत्वा धन्यमाख्यानमुत्तमम्
राजर्षीणां पुराणानां यज्वनां दक्षिणावताम्
विस्मयेन हृते शोके तमसीवार्कतेजसा
विपाप्माऽस्म्यनु मां शाधि यदात्थ करवाणि तत्
नारदः-
दिष्ट्याऽपहतशोकस्त्वं वृणीष्व यदिहेच्छसि
तत्ते सम्पत्स्यते सर्वं न मृषावादिनो वयम्
सृञ्जयः-
पावितोऽहमनेनैव प्रसन्नो यद्भवान्मम
प्रसन्नो यस्य भगवान्न तस्यास्तीह दुर्लभम्
नारदः-
पुनर्ददामि ते पुत्रं दस्युभिर्निहतं वृथा
उद्धृत्य नरकात्कष्टात्पशुवत्प्रोक्षितं यथा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/069/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/069/</guid>
      <description>धृतराष्ट्रः-
अथ संशप्तकैस्सार्धं युध्यमाने धनञ्जये
अभिमन्यौ हते चापि बाले बलवतां वरे
महर्षिसत्तमे याते युधिष्ठिरपुरोगमाः
पाण्डवाः किमथाऽकार्षुश्शोकेन हतचेतसः
कथं संशप्तकेभ्यो वा निवृत्तो वानरध्वजः
केन वा कथितस्तस्य प्रशान्तस्सुतपावकः
एतन्मे शंस तत्त्वेन सर्वमेवेह सञ्जय
सञ्जयः-
शृणु राजन्यथा तेभ्यो निवृत्तः कृष्णसारथिः
ततस्सर्वाणि सैन्यानि दहन्कृष्णगतिर्यथा
सम्प्रयातेऽस्तमादित्ये सन्ध्याकाल उपस्थिते
अयातस्यात्मशिबिरं निमित्तैरघशंसिभिः
यच्चासीन्मानसं तस्य यच्च कृष्णेन भाषितम्
यथा च कथितस्तस्य निहतस्सुतपावकः
विस्तरेणैव मे सर्वं ब्रुवतश्शृणु मारिष
तस्मिन्नहनि निर्वृत्ते घोरे प्राणभृतां क्षये
आदित्येऽस्तं गते श्रीमान्सन्ध्याकाल उपस्थिते
व्यपयातेषु सैन्येषु वासाय भरतर्षभः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/070/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/070/</guid>
      <description>सञ्जयः-
श्रुत्वा तु तं महाशब्दं पाण्डूनां पुत्रगृद्धिनाम्
चारैः प्रवेदितस्त्रस्तस्समुत्थाय जयद्रथः
शोकसम्मूढहृदयो दुःखेनाभ्याहतो भृशम्
मज्जमान इवागाधे विपुले शोकसागरे
जगाम समितिं राज्ञां सैन्धवो विमृशन्बहु
स तेषां नरदेवानां सकाशे पर्यदेवयत्
अभिमन्युपितुर्भीतस्सव्रीडो वाक्यमब्रवीत्
जयद्रथः-
पाण्डोः क्षेत्रे यस्तु जातश्शक्रेण किल कामिना
स निनीषति दुर्बुद्धिर्मां किलैकं यमक्षयम्
स्वस्ति वोऽस्तु गमिष्यामि स्वगृहं जीवितेप्सया
अथवा स्थ प्रतिबलास्त्रातुं मां क्षत्रियर्षभाः
पार्थेन प्रार्थिवा वीरास्तद्दध्वं ममाभयम्
द्रोणदुर्योधनकृपाः कर्णमद्रेशबाह्लिकाः
दुश्शासनादयश्शक्तास्त्रातुमप्यन्तकार्दितम्
किमङ्ग पुनरेकेन फल्गुनेन जिघांसता
न त्रास्यन्ति भवन्तो मां समस्ताः पतयः क्षितेः
प्रतिज्ञां पाण्डवेयानां श्रुत्वा मम महद्भयम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/071/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/071/</guid>
      <description>सञ्जयः-
प्रतिज्ञाते तु पार्थेन सिन्धुराजवधे तदा
वासुदेवो महाबुद्धिर्धनञ्जयमभाषत
श्रीभगवान्-
भ्रातॄणां पार्थिवानां च त्वया मध्ये प्रतिश्रुतम्
सैन्धवं श्वोऽस्मि हन्तेति तत्साहसमिदं कृतम्
असम्मन्त्र्य मया सार्धमतिभारोऽयमुद्यतः
कथं तु सर्वलोकस्य नापहास्या भवेमहि
धार्तराष्ट्रस्य शिबिरे ये तु प्रणिहिताश्चराः
त इमे समनुप्राप्ताः प्रवृत्तिं कथयन्ति नः
संश्रुते सिन्धुराजस्य वधे गाण्डीवधन्वना
सिंहनादस्सवादित्रस्सुमहानिह तैश्श्रुतः
तेन शब्देन वित्रस्ता धार्तराष्ट्रास्सबान्धवाः
नाकस्मात्सिंहनादोऽयमिति सर्वे व्यवस्थिताः
सुमहांश्चात्र सम्बाधः कौरवाणां महाभुज
आसीन्नराश्वपत्तीनां रथघोषश्च भैरवः
अभिमन्योर्वधं श्रुत्वा भृशमार्तो धनञ्जयः
रात्रौ निर्यास्यति क्रोधादिति सर्वे व्यवस्थिताः
तैश्चारेभ्य इयं कृत्स्ना श्रुता सत्यवतस्तव</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/072/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/072/</guid>
      <description>सञ्जयः-
तां निशां भृशसन्तप्तौ निश्श्वसन्ताविवोरगौ
वासुदेवार्जुनौ वीरौ न स्वप्नमुपलेबतुः
नरनारायणौ क्रुद्धौ ज्ञात्वा देवास्सवासवाः
व्यथिताश्चिन्तयामासुः किंस्विदेतद्भविष्यति
ववुश्च दारुणा वाता रूक्षा घोराभिशंसिनः
सकबन्धस्तथाऽऽदित्ये परिघस्समदृश्यत
उल्काशन्यश्च निष्पेतुस्सनिर्घातास्सविद्युतः
चचाल चापि पृथिवी सशैलवनकानना
चुक्षुभुश्च महाराज सागरा मकरालयाः
प्रतिस्रोतःप्रवृत्तास्तु गन्तुं वै निम्नगास्तदा
गजाश्वनरनार्थं प्रवृत्तमधरोत्तरम्
क्रव्यादानां प्रमोदार्थं यमराष्ट्रविवृद्धये
वाहनानि शकृन्मूत्रं मुञ्चन्ति च रुदन्ति च
दीनाश्च पार्थिवास्सर्वे नाशंसुर्जयमात्मनः
एवं सा व्यथिता सेना त्वदीया भरतर्षभ
श्रुत्वा महाबलस्योग्रां प्रतिज्ञां सव्यसाचिनः
अथ कृष्णं महाबाहुरब्रवीत्पाकशासनिः
अर्जुनः-
आश्वासय सुभद्रां त्वं भगिनीं स्नुषया सह</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/073/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/073/</guid>
      <description>सञ्जयः-
एतच्छ्रुत्वा वचस्तस्य केशवस्य महात्मनः
सुभद्रा पुत्रशोकार्ता विललाप सुदुःखिता
सुभद्रा-
हा पुत्रा मम मन्दायाः कथं संयुगमेयिवान्
निधनं प्राप्तवांस्तात पितुस्तुल्यपराक्रमः
कथमिन्दीवराभासं सुदंष्ट्रं चारुलोचनम्
मुखं ते दृश्यते वत्स कुण्ठितं रणपांसुभिः
नूनं शूरं निपतितं त्वां पश्यन्त्यनिवर्तिनम्
सुशिरोग्रीवबाह्वंसं व्यूढोरस्कं तनूदरम्
चारूपचितसर्वाङ्गं स्वक्षं शस्त्रक्षताचितम्
भूतानि त्वां निरीक्षन्ते भूमौ चन्द्रमिवोदितम्
शयनीयं पुराऽध्युष्य स्पर्ध्यास्तरणसंवृतम्
भूमावद्य कथं शेषे विप्रविद्धविभूषणः
योऽन्वास्यसे पुरा वीर वरस्त्रीभिर्महाभुजः
कथमन्वास्यसे सोऽद्य शिवाभिः पतितो मृधे
यस्स्तूयसे पुरा हृष्टैस्सूतमागधवन्दिभिः
सोऽद्य क्रव्याद्गणैर्घोरैर्विनदद्भिरुपास्येत
पाण्डवेषु च नाथेषु वृष्णिवीरेषु चाभि भो</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/074/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/074/</guid>
      <description>सञ्जयः-
धार्तराष्ट्रस्य तं मन्त्रं स्मरन्नेव धनञ्जयः
प्रतिज्ञामात्मनो रक्षन्मुमोहाचिन्त्यविक्रमः
तं तु शोकेन सन्तप्तं स्वप्ने कपिवरध्वजम्
आससाद महातेजा ज्वलन्वै गरुडध्वजः
प्रत्युत्थानं च कृष्णस्य सर्वावस्थासु फल्गुनः
न लोपयति धर्मात्मा भक्त्या प्रेम्णा च नित्यशः
प्रत्युत्थाय स गोविन्दं स्वं तस्मै चासनं ददौ
नासने च तथा बुद्धिं बीभत्सुर्व्यदधात्स्वयम्
ततः कृष्णो महातेजा जानँल्लोकस्य निश्चयम्
कुन्तीपुत्रमिदं वाक्यमासीनस्स्थितमब्रवीत्
श्रीभगवान्-
मा विषादे मनः पार्थ कृथाः कालो हि दुर्जयः
कालस्सर्वाणि भूतानि नियच्छति भवाभवे
किमर्थं च विषादस्ते तद्ब्रूहि द्विपदां वर
न शोच्यं विदुषां श्रेष्ठ शोकः कार्यविनाशनः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/075/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/075/</guid>
      <description>सञ्जयः-
तयोस्संवदतोरेव कृष्णदारुकयोस्तदा
साऽत्यगाद्रजनी राजन्नथ राजा स्म बोध्यते
पठन्ति पाणिध्वनिका मागधास्स्तवगायकाः
वैतालिकाश्च सूताश्च स्तुवन्ति पुरुषर्षभम्
नर्तकाश्चाि नृत्यन्ति जानति गीतानि गायकाः
कुरुवंशस्तवार्थानि मधुरं रक्तकण्ठिनः
मृदङ्गझर्झरीभेर्यः पणवानकगोमुखाः
आडम्बराणि शङ्खाश्च दुन्दुभ्यश्च महास्वनाः
एवमेतानि सर्वाणि तथाऽन्यान्यपि भारत
वादयन्ति स्म गम्भीरं कुशलास्साधुशिक्षिताः
स मेघसमनिर्घोषो दिविस्पृङ्निस्वनो महान्
तं पार्थिववरं सुप्तं प्रत्यबोधयतानघ
प्रतिबुद्धस्सुखं तस्मान्महार्हशयनोत्तमात्
उत्थायावश्यकर्माणि कृत्वा स्नानगृहं ययौ
शुक्लाम्बरधरास्स्नातास्तरुणाष्टोत्तरं शतम्
स्नापकाः काञ्चनैः कुम्भैः पूर्णैस्समुपतस्थिरे
भद्रासने सूपविष्टः परिधायाम्बरं लघु
उत्सादितः कषायेण बलवद्भिस्सुशिक्षितैः
सस्नौ चन्दनसंयुक्तैस्नानीयैरभिमन्त्रितैः
आप्लुतस्साधिवासेन जलेन ससुगन्धिना
राजहंसनिभं गृह्य उष्णीषं शिथिलार्पितम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/076/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/076/</guid>
      <description>सञ्जयः-
तथा तु सम्भाषतां तेषां प्रादुरासीद्धनञ्जयः
दिदृक्षुर्भरतश्रेष्ठं राजानं ससुहृद्गणम्
तं प्रविष्टं शुभां कक्ष्यामभिवन्द्याग्रतस्स्थितम्
समुत्थायासनात्प्रेम्णा सस्वजे पाण्डवोऽर्जुनम्
मूर्ध्नि चैनमुपाघ्राय परिमृज्य च पाणिना
आशिषः परमाः प्रोच्य स्मयमानोऽभ्यभाषत
युधिष्ठिरः-
व्यक्तमर्जुन सङ्ग्रामे ध्रुवस्तव जयो महान्
तादृग्रूपा हि ते च्छाया प्रसन्नश्च जनार्दनः
सञ्जयः-
तमब्रवीत्ततो जिष्णुर्महदाश्चर्यमुत्तमम्
दृष्टवानस्मि भद्रं ते केशवस्य प्रसादजम्
ततस्तत्कथयामास यथादृष्टं धनञ्जयः
आश्वासनार्थं सुहृदां त्र्यम्बकेण समागमम्
ततश्शिरोभिरवनिं स्पृष्ट्वा सर्वे सुविस्मिताः
नमस्कृत्य वृषाङ्काय साधु साध्वित्यथाब्रुवन्
अनुज्ञातास्ततस्सर्वे सुहृदो धर्मसूनुना
त्वरमाणास्सुसन्नद्धास्तुष्टा युद्धाय निर्ययुः
अभिवाद्य तु राजानं युयुधानाच्युतार्जुनाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/077/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/077/</guid>
      <description>धृतराष्ट्ः-
श्वोभूते किमकुर्वन्त दुःखशोकसमन्विताः
अभिमन्यौ हते तत्र कैर्वाऽयुध्यन्त पाण्डवाः
जानन्तस्तस्य कर्माणि कुरवस्सव्यसाचिनः
कथं नु किल्बिषं चक्रुः प्रतिगृह्य धनञ्जयम्
पुत्रशोकाभिसन्तप्तं क्रुद्धं मृत्युमिवान्तकम्
आयान्तं पुरुषव्याघ्रं कथं ददृशुराहवे
कपिराजध्वजं सङ्ख्ये विधुन्वानं महद्धनुः
दृष्ट्वा पुत्रपरिद्यूनं किमकुर्वत मे सुताः
किं नु सञ्जय सङ्ग्रामे वृत्तं दुर्योधनाप्रियम्
परिदेवो महानद्य श्रूयते हि गृहे गृहे
भूयाञ्शब्दानतीत्यान्याञ्शब्दस्सैन्धववेश्मनि
पौराणिकानां तूर्याणां शङ्खदुन्दुभिघोषवान्
सूतमागधवन्दीनां नर्तकानां च निस्स्वनः
सोऽद्य न श्रूयते शब्दस्सूत पुत्र यथा पुरम्
शब्दो नानाविधोऽभीक्ष्णमभवद्यत्र मे श्रुतः
दीनानामद्य तं शब्दं न शृणोमि समीरितम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/078/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/078/</guid>
      <description>सञ्जयः-
हन्त ते सम्प्रवक्ष्यामि सर्वं प्रत्यक्षदर्शिवान्
शुश्रूषस्व स्थिरो भूत्वा तव ह्यपनयो महान्
गतोदके सेतुबन्धो यादृक्तादृगयं तव
विलापो निष्फलो राजन्न तु शक्यमशोचितुम्
अनतिक्रमणीयो हि कृतान्तस्य कृतो विधिः
मा शुचो भरतश्रेष्ठ तवैवापनयो महान्
यदि त्वं हि पुरा द्यूतात्कुन्तीपुत्रं युधिष्ठिरम्
न्यवारयिष्यः प्रीतात्मा नाबविष्यज्जनक्षयः
युद्धकाले पुनः प्राप्ते तथैव भरतर्षभ
निवर्तयेथाः पुत्रांश्च न त्वां व्यसनमाव्रजेत्
दुर्योधनं चाविधेयं बध्नीयास्त्वं पुरा यदि
अवेक्ष्य कौरवान्राजन्प्राप्स्यसे सुमहद्यशः
तत्ते बुद्धिव्यतीचारमुपलप्स्यन्ति तं जनाः
पाञ्चाला वृष्णयश्चैव ये चान्येऽपि नराधिपाः
स कृत्वा पितृकर्म त्वं पुत्रं संस्थाप्य राजसु</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/079/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/079/</guid>
      <description>सञ्जयः-
व्यूढेषु तव सैन्येषु समुत्कृष्टेषु मारिष
नाद्यमानासु भेरीषु मृदङ्गेष्वानकेषु च
अनीकानां च संह्रादे वादित्राणां च निस्स्वने
प्रध्मापितेषु शङ्खेषु सन्नादे रोमहर्षणे
प्रगृहीतेषु शस्त्रेषु भारतेषु युयुत्सुषु
रौद्रे मुहूर्ते सम्प्राप्ते सव्यसाची व्यदृश्यत
बलानां वायसानां च पुरस्तात्सव्यसाचिनः
पिशितासृग्भुजां सङ्घाः प्रलीयन्ते सहस्रशः
मृगाश्च घोरसन्नादाः शिवाश्चाशिवदर्शनाः
दक्षिणेन प्रयातानामस्माकं नेदुरध्वनि
लोकक्षये महाराज यादृशास्तादृशा हि ते
अशिवा धार्तराष्ट्राणां शिवाः पार्थस्य संयुगे
सनिर्घाता ज्वलन्त्यश्च पेतुरुल्कास्सहस्रशः
चचाल च मही सर्वा भये घोरे समुत्थिते
विष्वग्वातास्सनीहारा नीचैश्शर्करकर्षिणः
ववुरायाति कौन्तेये सङ्ग्रामे समुपत्थिते
नाकुलिस्तु शतानीको धृष्टद्युम्नश्च पार्षतः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/080/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/080/</guid>
      <description>धृतराष्ट्रः-
तस्मिन्प्रभग्ने सैन्याग्रे हन्यमाने किरीटिना
के नु तत्रार्जुनं युद्धे वीराः प्रत्युदियाद्रथी
आहोस्विच्छकटव्यूहं प्रविष्टा मोघनिश्चयाः
द्रोणमाश्रित्य तिष्ठन्ति प्राकारमकुतोभयाः
सञ्जयः-
तथाऽर्जुनेन सम्भग्ने तस्मिंस्तव महाबले
हतवीरे हतोत्साहे पलायनकृतक्षणे
पाकशासनिनाऽभीक्ष्णं वध्यमाने शरोत्तमैः
न कश्चित्तत्र सङ्ग्रामे शशाकार्जुनमीक्षितुम्
ततस्तु शतशो राजन्दृष्ट्वा सैन्यं तथागतम्
दुश्शासनो भृशं क्रुद्धो युद्धायार्जुनमभ्ययात्
सकाञ्चनविचित्रेण कवचेन समावृतः
जाम्बूनदशिरस्त्राणश्शूरस्तीव्रपराक्रमः
नागानीकेन महता ग्रसन्निव महीमिमाम्
दुश्शासनो महाराज सव्यसाचिनमावृणोत्
युवराजो बलश्लाघी पिङ्गलः प्रियदर्शनः
स मुहूर्तं प्रतिभयो दारुणस्समपद्यत
ह्रादेन गजघण्टानां ज्याक्षेपनिनदेन च
शङ्खतूर्यप्रणादेन निनदेन च दन्तिनाम्
द्यावापृथिव्योर्विवरं सान्तर्देशं समावृणोत्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/081/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/081/</guid>
      <description>सञ्जयः-
सन्निरुद्धस्तु तैः पार्थो महाबलपराक्रमैः
द्रुतं समनुयातश्च द्रोणेन रथिनां वरः
किरन्निषुगणांस्तीक्ष्णान्स्वरश्मीनिव भास्करः
तापयामास तत्सैन्यं देहं व्याधी रुजन्निव
अश्वो विद्धो रथो विद्धस्सारोहः पातितो गजः
छत्राणि चापविद्धानि रथाश्चक्रैर्विनाकृताः
विद्रुतानि च सैन्यानि शरार्तानि समन्ततः
इत्यासीत्तुमुलं युद्धं न प्राज्ञायत किञ्चन
तेषामायच्छतां सङ्ख्ये परं पारमिवेच्छताम्
अर्जुनो ध्वजिनीं राजन्नभीक्ष्णं समकम्पयत्
सत्यां चिकीर्षमाणस्तु प्रतिज्ञां सत्यसङ्गरः
अभ्यद्रवद्रथश्रेष्ठं शोणाश्वं श्वेतवाहनः
तं द्रोणः पञ्चविंशत्या मर्मज्ञो मर्मभेदिभिः
अन्तेवासिनमाचार्यः पाण्डवं समपीडयत्
तं तु तूर्णतरं पार्थो द्रोणं सर्वशस्त्रभृतां वरम्
अभ्यधावदिषूनस्यन्निषुवेगविघातकान्
तस्याशु क्षिपतो भल्लान्भल्लैः सन्नतपर्वभिः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/082/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/082/</guid>
      <description>सञ्जयः-
सुदक्षिणे हते राजन्वीरे चैव श्रुतायुधे
जवेनाभ्यद्रवन्पार्थं कुपितास्सैनिकास्तव
अभीषाहाश्शूरसेनाश्शिबयोऽथ वसातयः
अभ्यवर्षंस्ततो राजञ्शरवर्षैर्धनञ्जयम्
तेषां षष्टिशतान्वर्यानहनत्पाण्डवश्शरैः
ते स्म भीताः पलायन्ते सिंहेनेवार्दिता गजाः
ते निवृत्य पुनः पार्थं सर्वतः पर्यवारयन्
रणे सपत्नान्निघ्नन्तं वज्रहस्तमिवासुराः
तेषामापततां तूर्णं गाण्डीवप्रेषितैश्शरैः
उच्चकर्त शिरांस्युग्रो नालेभ्य इव पङ्कजान्
शिरोभिः प्रपतद्भिस्तैरन्तरिक्षं समावृतम्
अभ्रच्छायेव तत्रासीद्ध्वाङ्क्षगृध्रबलैः पुनः
तेषु तूत्साद्यमानेषु क्रोधामर्षसमन्वितौ
श्रुतायुश्चाश्रुतायुश्च धनञ्जयमयुध्यताम्
श्लाघिनौ स्पर्धिनौ वीरौ कुलजौ बाहुशालिनौ
तावेनं शरवर्षाभ्यां सव्यदक्षिणमस्यताम्
त्वरायुक्तौ महाराज प्रार्थयानौ महद्यशः
अर्जुनस्य वधप्रेप्सू पुत्रार्थे तव धन्विनौ
तावर्जुनं सहस्रेण शराणां नतपर्वणाम्
पूरयामासतुः क्रुद्धौ तटाकं जलदौ यथा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/083/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/083/</guid>
      <description>सञ्जयः-
ततः प्रविष्टे कौन्तेये सिन्धुराजजिघांसया
द्रोणानीकं विनिर्भिद्य भोजानीकं सुदुस्तरम्
काम्भोजस्य च दायादे हते राजन्सुदक्षिणे
श्रुतायुषि च विक्रान्ते निहते सव्यसाचिना
विप्रद्रुतेष्वनीकेषु विध्वस्तेषु समन्ततः
प्रभग्नं सर्वतो दृष्ट्वा पुत्रस्ते द्रोणमभ्ययात्
त्वरन्नेकरथेनैव समेत्य द्रोणमब्रवीत्
दुर्योधनः-
गतः स पुरुषव्याघ्रः प्रमथ्यैतां महाचमूम्
तत्र कार्यं समीक्षस्व ब्रह्मन् निःश्रेयसं हितम्
अर्जुनस्य विघाताय दारुणेऽस्मिञ्जनक्षये
यथा स पुरुषव्याघ्र न हन्येत जयद्रथः
तथा विधत्स्व भद्रं ते त्वं हि नः परमा गतिः
असौ धनञ्जयाग्निर्हि कोपमारुतचोदितः
सेनाकक्षं दहति नः कक्षमग्निरिवोत्थितः
अतिक्रान्ते तु कौन्तेये तव सैन्यं परन्तप</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/084/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/084/</guid>
      <description>सञ्जयः-
प्रविष्टयोर्महाराज पार्थवार्ष्णेययो रणे
दुर्योधने प्रयाते च पृष्ठतः पुरुषर्षभम्
जवेनाभ्यपतन्द्रोणं महता निस्स्वनेन च
पाण्डवास्सोमकैस्सार्धं ततो युद्धमवर्तत
तद्युद्धमभवत्तीव्रं तुमुलं रोमहर्षणम्
पाञ्चालानां कुरूणां च व्यूहस्य पुरतोऽद्भुतम्
राजन्कदाचिन्नास्माभिर्दृष्टं तादृङ्न च श्रुतम्
यादृङ्मध्यगते सूर्ये युद्धमासीद्विशां पते
धृष्टद्युम्नमुखाः पार्था व्यूढानीकाः प्रहारिणः
सैन्यं तव कुरुश्रेष्ठ शरवर्षैरवाकिरन्
वयं द्रोणं पुरस्कृत्य सर्वशस्त्रभृतां वरम्
पार्षतप्रमुखान्पार्थानभिवर्षाम सायकैः
महामेघाविवोदीर्णौ मिश्रवातौ हिमात्यये
सेनाग्रे ते प्रकाशेते रुचिरे रत्नभूषिते
समेत्य तु महासेने चक्रतुर्वेगमुत्तमम्
जाह्नवीयमुने नद्यौ प्रावृषीवोल्बणोदके
नानाशस्त्रपुरोवातः पत्त्यश्वरथसंवृतः
गदाविद्युन्महारौद्रस्सङ्ग्रामजलदो महान्
भारद्वाजानिलोद्भूतश्शरधारासहस्रशः
अभ्यवर्षन्महारौद्रं पाण्डुसैन्याग्निमुत्थितम्
समुद्रमिव घर्मान्ते महाघोरो महानिलः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/085/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/085/</guid>
      <description>सञ्जयः-
तथा तस्मिन्प्रवृत्ते तु सङ्ग्रामे रोमहर्षणे
कौरवेयांस्त्रिधा भूतान्पाण्डवास्समुपाद्रवन्
जलसन्धं महाबाहुं भीमसेनोऽभ्यवर्तत
युधिष्ठिरस्सहानीकः कृतवर्माणमाहवे
किरन्स शरवर्षाणि रोचमान इवांशुमान्
धृष्टद्युम्नो महाराज द्रोणमभ्यद्रवद्रणे
ततः प्रववृते युद्धं त्वरतां सर्वधन्विनाम्
कुरूणां पाण्डवानां च क्रुद्धानामितरेतरम्
सङ्क्षये तु तथाभूते वर्तमाने महाभये
द्वन्द्वीभूतेषु सैन्येषु युध्यमानेष्वभीतवत्
द्रोणः पाञ्चालपुत्रेण बली बलवता सह
व्यपासृजत्कौघांस्तदद्भुतमिवाभवत्
पुण्डरीकवनानीव विध्वस्तानि समन्ततः
चक्राते द्रोणपाञ्चाल्यौ नृणां शीर्षाण्यनेकशः
विकीर्णानि च वीराणामनीकेषु समन्ततः
वस्त्राभरणशस्त्राणि ध्वजवर्मायुधानि च
सुवर्णचित्राभरणास्संसिक्ता रुधिरेण च
कोविदारा इवाभान्ति पुष्पितास्तत्र भारत
तावकास्समरे योधाः पाण्डवेयाश्च विक्षताः
तालमात्राणि चापानि विकर्षन्तो महारथाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/086/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/086/</guid>
      <description>धृतराष्ट्रः-
बाणे तस्मिन्निकृत्ते तु धृष्टद्युम्ने च मोक्षिते
तेन वृष्णिप्रवीरेण युयुधानेन संयुगे
अमर्षितो महेष्वासस्सर्वशस्त्रभृतां वरः
नरव्याघ्रं शिनेः पौत्रं द्रोणः किमकरोद्युधि
सञ्जयः-
सम्प्रस्रुतक्रोधविषो व्यादितास्य इवान्तकः
तीक्ष्णधारेषुदशनश्शितनाराचदंष्ट्रवान्
संरम्भामर्षताम्राक्षो महाहिरिव निश्वसन्
नरवीरः प्रमुदितैश्शोणैरश्वैर्महाजवैः
उत्पतद्भिरिवाकाशं पतद्भिरिव सर्वतः
रुक्मपुङ्खाञ्शरानस्यन्युयुधानमुपाद्रवत्
शरपातमहावर्षं रथघोषबलाहकम्
कार्मुकैरावृतं राजन्नाराचबहुविद्युतम्
शक्तिखड्गाशनिधरं क्रोधवेगसमन्वितम्
द्रोणमेघमनावार्यं हयमारुतचोदितम्
दृष्ट्वैवाभिपतन्तं तं शूरः परपुरञ्जयः
उवाच सूतं शैनेयः प्रहसन्युद्धदुर्मदः
सात्यकिः-
एतं वै ब्राह्मणं क्रूरं स्वकर्मण्यनवस्थितम्
आश्रयं धार्तराष्ट्राणां धर्मराजभयावहम्
सञ्जयः-
शीघ्रं प्रजवितैरश्वैः प्रत्युद्याहि प्रहृष्टवत्
आचार्यं राजपुत्राणां एवं युद्धाभिनन्दिनम्
एवमुक्तस्ततस्सूतस्सात्यकस्यावहद्रथम्
ततो रजतसङ्काशा माधवस्य हयोत्तमाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/087/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/087/</guid>
      <description>सञ्जयः-
सलिले जनिते तस्मिन्कौन्तेयेन महात्मना
निवारिते द्विषत्सैन्ये कृते च शरवेश्मनि
वासुदेवो रथात्तूर्णमवतीर्य महाद्युतिः
मोचयामास तुरगान्विनुन्नान्कङ्कपत्रिभिः
सिद्धचारणसङ्घानां सैनिकानां च सर्वशः
अदृष्टपूर्वं तद्दृष्ट्वा साधुवादास्समुत्थिताः
पदातिनं तु कौन्तेयं युध्यमानं नरर्षभाः
नाशक्नुवन्नभिप्राप्तुं तदद्भुतमिवाभवत्
आपतत्सु रथौघेषु प्रभूतगजवाजिषु
न सम्भ्रमं तदा पार्थो गतवान्पुरुषर्षभः
व्यसृजन्त शरौघांस्ते पाण्डवं प्रति पार्थिवाः
न चाव्यथत धर्मात्मा वासविः परवीरहा
स तानि शरजालानि गदाः प्रासांश्च वीर्यवान्
समन्तात्ग्रसते पार्थस्सरितस्सागरो यथा
अस्त्रवेगेन महता पार्थो बाहुबलेन च
सर्वेषां पार्थिवेन्द्राणामग्रसत्ताञ्शरोत्तमान्
तत्तु पार्थस्य विक्रान्तं वासुदेवस्य चोभयोः
अपूजयन्महाराज कौरवाः परमाद्भुतम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/088/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/088/</guid>
      <description>सञ्जयः-
स्रंसन्त इव राजानस्तावकानां भयान्नृप
तौ दृष्ट्वा समतिक्रान्तौ वासुदेवधनञ्जयौ
सर्वे तु प्रतिसंरब्धा ह्रीमन्तस्सत्वचोदिताः
स्थिरीभूता महात्मानः प्रत्यगच्छन्धनञ्जयम्
ये गताः पाण्डवं युद्धे क्रोधामर्षसमन्विताः
तेऽद्यापि न निवर्तन्ते सिन्धवस्सागरादिव
असन्तस्तु न्यवर्तन्त वेदेभ्य इव नास्तिकाः
नरकं भजमानास्ते प्रत्यपद्यन्त किल्बिषम्
तावतीत्य रथानीकं विमुक्तौ पुरुषर्षभौ
ददृशाते यथा राहोरास्यान्मुक्तौ प्रभाकरौ
मत्स्या इव महाजालं विदार्य विगतज्वरौ
तथा कृष्णावदृश्येतां सेनाजालं विदार्य तत्
विमुक्तौ शस्त्रसम्बाधाद्रोणानीकमहार्णवात्
अदृश्येतां महात्मानौ कालसूर्याविवोदितौ
अस्त्रसम्बाधनिर्मुक्तौ विमुक्तौ शस्त्रसङ्कटात्
अदृश्येतामसम्बाधे शस्त्रसम्बाधकारिणौ
विमुक्तौ ज्वलनस्पर्शाज्झषास्यान्मकराविव
अक्षोभयेतां सेनां तौ समुद्रं मकराविव
तावकास्तव पुत्राश्च द्रोणानीकस्थयोर्द्वयोः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/089/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/089/</guid>
      <description>श्रीभगवान्-
सुयोधनमतिक्रान्तमेनं पश्य धनञ्जय
आपद्गतमिमं मन्ये नास्त्यत्र सदृशो रथः
दूरपाती महेष्वासः कृतास्त्रो युद्धदुर्मदः
दृढहस्तश्चित्रयोधी धार्तराष्ट्रो महारथः
अत्यन्तसुखसंवृद्धो मानितश्च महारथैः
कृती च सततं पार्थ नित्यं द्वेष्टि च पाण्डवान्
तेन युद्धमहं मन्ये प्राप्तकालं तवानघ
अत्र नो द्यूतमायत्तं विजयायेतरस्य वा
अत्र क्रोधविषं पार्थ विमुञ्च चिरसम्भृतम् |
एष मूलं ह्यनर्थानां पाण्डवानां महात्मनाम्
एष प्राप्तस्तवाक्षेपे पश्य साफल्यमात्मनः
कथं हि राजा राज्यार्थी त्वया गच्छेत संयुगम्
दिष्ट्या त्विदानीं सम्प्राप्त एष ते बाणगोचरम्
यथैष जीवितं जह्यात्तथा कुरु धनञ्जय</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/090/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/090/</guid>
      <description>सञ्जयः-
एवमुक्त्वाऽर्जुनं राजा त्रिभिर्मर्मातिगैश्शरैः
प्रत्यविध्यन्महावेगैश्चतुर्भिश्चतुरो हयान्
वासुदेवं च दशभिः प्रत्यविध्यत्स्तनान्तरे
प्रतोदं चास्य बाणेन च्छित्त्वा भूमावपातयत्
तं चतुर्दशभिः पार्थश्चित्रपुङ्खैश्शिलाशितैः
अविध्यत्तूर्णमव्यग्रो देहाद्भ्रश्यन्त वर्मणः
तेषां वैफल्यमालोक्य पुनर्नव च पञ्च च
प्राहिणोन्निशितान्बाणांस्ते ह्यभ्रश्यन्त वर्मणः
अष्टाविंशच्छितान्बाणांस्तान्वै प्रेक्ष्य स निष्फलान्
अब्रवीत्परवीरघ्नः कृष्णोऽर्जुनमिदं वचः
श्रीभगवान्-
अदृष्टपूर्वं पश्यामि शिलानामिव सर्पणम्
त्वया सम्प्रेषिताः पार्थ नार्थं कुर्वन्ति पत्रिणः
पश्य गाण्डीवतो बाणांस्तथैव भरतर्षभ
मुष्टिश्च ते यथापूर्वं भुजयोश्च बलं तव
विधेर्वशादयं कालः प्राप्तस्स्यादद्य पश्चिमः
तव चैवास्य शत्रोश्च तन्ममाचक्ष्व पृच्छतः
विस्मयो मे महान्पार्थ तव दृष्ट्वा शरानिमान्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/091/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/091/</guid>
      <description>सञ्जयः-
तावकास्त्वभिसम्प्रेक्ष्य वृष्ण्यन्धककुरूत्तमौ
अत्वरंस्तौ जिघांसन्तस्तथैव विजयः परान्
सुवर्णचित्रैर्वैयाघ्रैस्स्वनवद्भिर्महारथैः
दीपयन्तो दिशस्सर्वा ज्वलद्भिरिव पावकैः
रुक्मपुङ्खैश्च दुष्प्रेक्ष्यैः कार्मुकैः पृथिवीपते
कूजद्भिरतुलान्नादन्रोषितैरुरगैरिव
भूरिश्रवाश्शलः कर्णो वृषसेनो जयद्रथः
कृपश्च मद्रराजश्च द्रोणिश्च रथिनां वरः
ते पिबन्त इवाकाशमश्वैरष्टौ महाजवैः
व्यनादयन्दश दिशो वैयार्घ्रैर्हेमचन्द्रकैः
ते दंशितास्सुसंरब्धा रथैर्मेघौघनिस्स्वनैः
समावृण्वन्दिशस्सर्वाः पार्थश्च विशिखैस्सह
कौतूहलाद्धयाश्चित्रा वहन्तश्च महारथान्
व्यशोभन्त तदाऽऽकाशे दीपयन्तो दिशो दश
आजानेयैर्महावेगैर्नानादेशसमुद्भवैः
पार्वतीयैर्नदीजैश्च सैन्धवैश्च हयोत्तमैः
कुरुयोधवरा राजंस्तव पुत्रं परीप्सवः
धनञ्जयरथं शीघ्रं सर्वतस्समुपाद्रवन्
प्रगृह्य च महाशङ्खान्दध्मुः पुरुषसत्तमाः
पूरयन्तो दिशः खं च पृथिवीं च ससागराम्
तथैव दध्मतुश्शङ्खौ वासुदेवधनञ्जयौ</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/092/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/092/</guid>
      <description>धृतराष्ट्रः-
ध्वजान्बहुविधाकारान्भ्राजमानानतिश्रिया
पार्थानां मामकानां च तान्ममाचक्ष्व सञ्जय
सञ्जयः-
ध्वजान्बहुविधाकाराञ्शृणु तेषां महात्मनाम्
रूपतो वर्णतश्चैव नामतश्च निबोध मे
तेषां तु रथमुख्यानां रथेषु विविधा ध्वजाः
प्रत्यदृश्यन्त राजेन्द्र ज्वलिता इव पावकाः
काञ्चनाः काञ्चनापीडाः काञ्चनस्रगलङ्कृताः
काञ्चनानीव शृङ्गाणि काञ्चनस्य महागिरेः
अनेकवर्णा विविधा ध्वजाः परमशोभनाः
ते ध्वजास्संवृतास्तेषां पताकाभिस्समन्ततः
नानावर्णविचित्राभिश्शोभन्ते सर्वतो दिशः
पताकाश्च ततस्तास्तु श्वसनेन समीरिताः
नृत्यमानाः प्रदृश्यन्ते रङ्गमध्ये यथा स्त्रियः
इन्द्रायुधसवर्णाभाः पताका भरतर्षभ
दोधूयमाना रथिनां शोभयन्ति महारथान्
सिंहलाङ्गूल उग्रास्यो ध्वजो वानरलक्षणः
धनञ्जयस्य सङ्ग्रामे प्रत्यदृश्यत भारत
स वानरध्वजो राजन्पताकाभिरलङ्कृतः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/093/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/093/</guid>
      <description>धृतराष्ट्रः-
अर्जुने सैन्धवं याते भारद्वाजेन संवृताः
पाञ्चालाः कुरुभिस्सार्धं किमकुर्वत सञ्जय
सञ्जयः-
अपराह्णे महाराज सङ्ग्रामे रोमहर्षणे
पाञ्चालानां कुरूणां च द्रोणे युद्धमवर्तत
पाञ्चाला हि जिघांसन्तो द्रोणं संहृष्टचेतसः
अभ्यमुञ्चन्त गर्जन्तश्शरवर्षाणि भूरिशः
ततस्सुतुमुलस्तेषां सङ्ग्रामोऽवर्तताद्भुतः
पाञ्चालानां कुरूणां च घोरो दैवासुरोपमः
सर्वे द्रोणरथं प्राप्य पाञ्चालाः पाण्डवैस्सह
तदनीकं बिभित्सन्तो महास्त्राणि व्यदर्शयन्
द्रोणस्य रथपर्यन्तं रथिनो रथमास्थिताः
कम्पयन्तोऽभ्यवर्तन्त वेगमास्थाय मध्यमम्
तमभ्ययाद्बृहत्क्षत्रः केकयानां महारथः
प्रवमन्निशितान्बाणान्महेन्द्राशनिसन्निभान्
तं तु प्रत्युदियाच्छीघ्रं क्षेमधूर्तिर्महारथः
विमुञ्चन्निशितान्बाणाञ्शतशोऽथ सहस्रशः
धृष्टकेतुश्च चेदीनामृषभोऽतिबलोदितः
त्वरितोऽभ्यद्रवद्द्रोणं महेन्द्रमिव शम्बरः
तमापतन्तं सहसा व्यादितास्यमिवान्तकम्
वीरधन्वा महेष्वासस्त्वरमाणस्समभ्ययात्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/094/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/094/</guid>
      <description>सञ्जयः-
बृहत्क्षत्रमथायान्तं केकयं दृढविक्रमम्
क्षेमधूर्तिर्महाराज विव्याधोरसि मार्गणैः
बृहत्क्षत्रस्तु तं राजा नवत्या नतपर्वभिः
आजघ्ने त्वरितो युद्धे द्रोणानीकबिभित्सया
क्षेमधूर्तिस्तु सङ्क्रुद्धः केकयस्य महात्मनः
धनुश्चिच्छेद भल्लेन पीतेन निशितेन च
अथैनं छिन्नधन्वानं शितेन नतपर्वणा
विव्याध हृदये तूर्णं प्रवरं सर्वधन्विनाम्
अथान्यद्धनुरादाय बृहत्क्षत्रो हसन्निव
व्यश्वसूतध्वजं चक्रे क्षेमधूर्तिं महारथम्
ततोऽपरेण भल्लेन पीतेन निशितेन च
जहार नृपतेः कायाच्छिरोऽज्वलितकुण्डलम्
तच्छिन्नं सहंसा तस्य शिरः कुञ्चितमूर्धजम्
सकिरीटं महीं प्राप्य बभौ ज्योतिरिवाम्बरात्
तं निहत्य रणे हृष्टो बृहत्क्षत्रो महारथः
सहयोऽभ्यपतत्तूर्णं तावकं पाण्डुकारणात्
धृष्टकेतुमथाऽऽयान्तं द्रोणहेतोः पराक्रमी</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/095/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/095/</guid>
      <description>सञ्जयः-
किरन्तं शरवर्षाणि रोषाद्द्रोणं महामृधे
वित्रासयन्तं तां सेनां कौन्तेयानां महीपते
दृष्ट्वा ततो महेष्वासो निघ्नन्तं च रथान्भृशम्
घटोत्कचो महाबाहू रणायाभिजगाम ह
पिशाचवदनैर्युक्तं रथं काञ्चनभूषितम्
समास्थाय महाराज नानाप्रहरणैर्वृतम्
दंशितस्तपनीयेन कवचेन सुवर्चसा
भूषणैराचिताङ्गश्च नदन्निव च तोयदः
हैडिम्बेयस्सुसङ्क्रुद्धो द्रोणमभ्यद्रवद्बली
तमभ्यधावदायान्तं क्रुद्धरूपलम्बुसः
ऋक्षचर्मपरिक्षिप्तं रथमास्थाय दंशितः
रक्तोष्ठवदनः प्रांशुः कल्पवृक्ष इव स्थितः
क्षिपञ्छतघ्नीं विपुलां मुसलोपमतोमरान्
मुसुण्ठीर्बहुलाश्चैव त्रिशूलानपि पट्टसान्
कर्पराञ्छतधारांश्च पिनाकान्विविधांस्तथा
चक्राणि च क्षुरप्राणि क्षेपणीश्च कटङ्कटान्
नाराचान्विविधानस्यन्सकङ्कोलूकवायसान्
चिक्षेप धनुरादाय निनदन्भैरवान्रवान्
तं रौद्रं क्रूरमायान्तं दृष्ट्वा कालमिवागतम्
प्राद्रवद्भयसंविग्ना सा राजन्पाण्डुवाहिनी</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/096/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/096/</guid>
      <description>धृतराष्ट्रः-
भारद्वाजं कथं युद्धे युयुधानो व्यपोथयत्
सञ्जयाचक्ष्व तत्त्वेन परं कौतूहलमतीव मे
सञ्जयः-
शृणु राजन्महाश्चर्यं सङ्ग्रामं रोमहर्षणम्
द्रोणस्य पाण्डवैस्सार्धं युयुधानपुरोगमैः
वध्यमानं बलं दृष्ट्वा युयुधानेन मारिष
अभ्यद्रवत्स्वयं द्रोणस्सात्यकिं सत्यविक्रमम्
तमापतन्तं सहसा भारद्वाजं महारथम्
सात्यकिः पञ्चविंशत्या क्षुद्रकाणां समर्पयत्
द्रोणोऽपि युधि विक्रान्तो युयुधानं समाहितम्
अविष्यत्पञ्चभिस्तूर्णं हेमपुङ्खैश्शिलाशितैः
ते वर्म भित्त्वा सुदृढं द्विषद्रुधिरभोजनाः
अभ्ययुर्धरणीं राजन्वल्मीकमिव पन्नगाः
तं दीर्घबाहुस्सङ्क्रुद्धस्तोत्रार्दित इव द्विपः
द्रोणं पञ्चाशताऽविध्यन्नाराचैरग्निसन्निभैः
भारद्वाजो रणे विद्धो युयुधानेन सत्वरम्
सात्यकिं नवभिर्बाणैर्यतमानमविध्यत
ततः क्रुद्धो महेष्वासो भूय एव महारथः
सात्वतं पीडयामास व्रातेन नतपर्वणाम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/097/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/097/</guid>
      <description>सञ्जयः-
प्रीतियुक्तं च हृद्यं च माननीयं च सर्वशः
कालयुक्तं च चित्रं च स्वधिया चाभिभाषितम्
धर्मराजस्य तद्वाक्यं निशम्य शिनिपुङ्गवः
सात्यकिर्भरतश्रेष्ठ प्रत्युवाच युधिष्ठिरम्
सात्यकिः-
श्रुतं ते गदतो वाक्यं सर्वमेतन्मयाऽच्युत
न्याययुक्तं च सत्यं च फल्गुनार्थे यशस्करम्
एवंविधे तथा काले मादृशं प्रेक्ष्य सत्तम
वक्तुमर्हसि राजेन्द्र यथा पार्थं तथैव माम्
न मे धनञ्जयस्यार्थे प्राणा रक्ष्याः कथञ्चन
त्वत्प्रयुक्तः पुनरहं किं नकुर्यां महाहवे
त्रीँल्लोकान्वारयेयं च सदेवासुरमानुषम्
त्वत्प्रयुक्तो नरेन्द्रेन्द्र किम्पुनस्तान्सुदुर्बलान्
दुर्योधनबलं त्वद्य योधयेयं समन्ततः
विजेष्ये च तथा राजन्सत्यमेतद्ब्रवीमि ते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/098/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/098/</guid>
      <description>सञ्जयः-
धर्मराजस्य तद्वाक्यं निशम्य शिनिपुङ्गवः
पार्थाच्च भयमाशंसन्परित्यागान्महीपतेः
अपवादं ह्यात्मनश्च लोकाद्रक्षन्विशेषतः
न मां भीत इति ब्रूयात्प्रयान्तं फल्गुनं प्रति
निश्चित्य बहुधैवं स सात्यकिर्युद्धदुर्मदः
नातिव्यक्तमिवाभाष्य धर्मराजं महायशाः
शोकगद्गदया वाचा शोकोपहतचेतनः
यथेदानीमिति ध्यात्वा धर्मराजमथाब्रवीत्
सात्यकिः-
कृतां चेन्मन्यसे रक्षां स्वस्ति तेऽस्तु विशां पते
अनुयास्यामि बीभत्सुं करिष्ये वचनं तव
न हि मे पाण्डवात्कश्चित्त्रिषु लोकेषु विद्यते
यो मे प्रियतरो राजन्सत्यमेतद्ब्रवीमि ते
यथा हि मे गुरोर्वाक्यं विशिष्टं द्विपदां वर
तथा तवापि वचनं विशिष्टतरमेव मे
प्रिये हि तव वर्तेते भ्रातरौ कृष्णपाण्डवौ</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/099/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/099/</guid>
      <description>सञ्जयः-
प्रयाते तव सैन्यं तु युयुधाने युयुत्सया
धर्मराजो महाराज स्वेनानीकेन संवृतः
प्रायाद्द्रोणरथप्रेक्षी युयुधानस्य पृष्ठतः
ततः पाञ्चालराजस्य पुत्रस्सङ्ग्रामदुर्मदः
प्रयाते माधवे राजन्निदं वचनमब्रवीत्
प्राक्रोशत्पाण्डवानीके वसुदानश्च पार्थिवः
वसुदामा-
आगच्छत प्रहरत द्रुतं विपरिधावत
यथा सुखेन गच्छेत सात्यकिर्युद्धदुर्मदः
महारथा हि बहवो यतिष्यन्तेऽस्य निर्जये
सञ्जयः-
सेनापतिवचश्श्रुत्वा पाण्डवेयास्समन्ततः
अभ्युद्ययुर्महाराज तव सैन्यं समन्ततः
जहि प्रहर गृह्णीहि विध्य विद्रावयाद्रव
इति ब्रुवन्तो वेगेन समासेदुर्बलं तव
वयं प्रतिजिगीषन्तस्तत्र तान्समभिद्रुताः
बाणशब्दरवान्कृत्वा विमिश्राञ्शङ्खनिस्वनैः
युयुधानरथं दृष्ट्वा तावका अभिदुद्रुवुः
ततश्शब्दो महानासीद्युयुधानरथं प्रति
प्रकम्पमाना महती तव पुत्रस्य वाहिनी</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/100/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/100/</guid>
      <description>धृतराष्ट्रः-
एवं बहुगुणं सैन्यमेवं प्रविचितं बलम्
व्यूढमेवं यथान्यायमेवं बहु च सञ्जय
नित्यं पूजितमस्माभिरभिकामं च नस्सदा
प्रौढमत्यद्भुताकारं पुरस्ताद्दृष्टविक्रमम्
नातिवृद्वमबालं च न कृशं न च पीवरम्
लघुवृत्तायतप्रायं सारयोधसमन्वितम्
आत्तसन्नाहसम्पन्नं बहुशस्त्रपरिग्रहम्
अस्त्रग्रहणविद्यासु बह्वीषु परिनिष्ठितम्
आरोहे पर्यवस्कन्दे सरणे सोत्तरप्लुते
सम्यक्प्रहरणे याने व्यपयाने च कोविदम्
नागेष्वश्वेषु बहुशो रथेषु च परीक्षितम्
चर्मनिस्त्रिंशयुद्धे च नियुद्धे च विशारदम्
परीक्ष्य च यथान्यायं वेतनेनोपपादितम्
न गोष्ठ्या नोपकारेण न सम्बन्धनिमित्ततः
नानाभृतं नान्यभृतं मम सैन्यं बभूव ह
कुलीनाभिजनोपेतं तुष्टपुष्टमनुद्धतम्
कृतमानोपचारं च यशस्वि च मनस्वि च</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/101/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/101/</guid>
      <description>सञ्जयः-
शृणुष्वैकमना राजन्यन्मां त्वं परिपृच्छसि
द्राव्यमाणे बले तस्मिन्हार्दिक्येन महात्मना
लज्जयाऽवनते चापि परिहृष्टे च तावके
द्वीपो य आसीत्पाण्डूनामगाधे गाधमिच्छताम्
श्रुत्वा स निनदं भीमं तावकानां महाहवे
शैनेयस्त्वरितो राजन्कृतवर्माणमभ्ययात्
कृतवर्मा तु हार्दिक्यश्शैनेयं निशितैश्शरैः
अवाकिरत्सुसङ्क्रुद्धस्ततोऽक्रुद्ध्यत सात्यकिः
अथास्य निशितं भल्लं शैनेयः कृतवर्मणः
प्रेषयामास सङ्क्रुद्धश्शरांश्च चतुरोऽपरान्
ते तस्य न्यहनन्वाहान्भल्लैश्चास्याच्छिनद्धनुः
पृष्ठरक्षौ रथस्यास्य ह्यविध्यन्निशितैश्शरैः
ततस्तं विरथं कृत्वा सात्यकिस्सत्यविक्रमः
सेनां तामर्दयामास शरैस्सन्नतपर्वभिः
प्राभज्यत ततस्सेना शैनेयशरपीडिता
पलायनकृतोत्साहा भ्रमन्ती तत्र तत्र ह
ततः प्रायाद्वै त्वरितस्सात्यकिस्सत्यविक्रमः
शृणु राजन्यदकरोत्तव सैन्येषु वीर्यवान्
अतीत्य सहसा राजन्द्रोणानीकमहार्णवम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/102/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/102/</guid>
      <description>सञ्जयः-
सात्वतस्य रणे कर्म योद्धुं दृष्ट्वा महारथाः
अमृष्यमाणास्संयत्ताश्शैनेयं समुपाद्रवन्
ते किरन्तश्शरव्रातान्सर्वे यत्ताः प्रहारिणः
त्वरमाणा महाराज युयुधानमयोधयन्
तं द्रोणस्सप्तसप्तत्या जघान निशितैश्शरैः
दुर्मर्षणो द्वादशभिर्दुष्षहो दशभिश्शरैः
विकर्णश्चापि निशितैस्त्रिंशद्भिः कङ्कपत्रिभिः
विव्याध मार्गणैस्तूर्णं वामपार्श्वे स्तनान्तरे
दुर्मुखो दशभिर्बाणैस्तथा दुश्शासनोऽष्टभिः
चित्रसेनश्च शैनेयं द्वाभ्यां विव्याध मारिष
दुर्योधनश्च महता शरवर्षेण माधवम्
अपीडयन्रणे राजञ्शूराश्चान्ये महारथाः
सर्वतः प्रतिविद्धस्तु तव पुत्रैर्महारथैः
स तुद्यमानश्च तदा सर्वतः कुरुपुङ्गवैः
तान्प्रत्यविध्यद्वार्ष्णेयः पृथक्पृथगजिह्मगैः
सात्यकिः पुण्डरीकाक्षो ह्यस्त्रेषु परिनिष्ठितः
भारद्वाजं त्रिभिर्बाणैर्दुष्षहं दशभिश्शरैः
विकर्णं पञ्चविंशत्या चित्रसेनं च सप्तभिः
दुर्मर्षणं द्वादशभिरष्टाभिश्च विविंशतिम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/103/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/103/</guid>
      <description>सञ्जयः-
काल्यमानेषु सैन्येषु शैनेयेन ततस्ततः
भारद्वाजश्शरव्रातैर्मर्मभिद्भिरवाकिरत्
स सम्प्रहारस्तुमुलो द्रोणसात्वतयोरभूत्
पश्यतां सर्वसैन्यानां बलिवासवयोरिव
प्रावर्तत महारौद्रस्सङ्ग्रामो रोमहर्षणः
शेनेयस्य च राजेन्द्र भारद्वाजस्य चोभयोः
ततो द्रोणश्शिनेः पौत्रं सर्वपारशवैश्शरैः
त्रिभिराशीविषाकारैर्ललाटे समविध्यत
तैर्ललाटार्पितैर्बाणैर्युयुधानो विशां पते
व्यरोचत महाराज त्रिशृङ्ग इव पर्वतः
ततोऽस्य बाणानपरानिन्द्राशनिसमप्रभान्
अन्तरे चान्तरप्रेक्षी द्रोणश्चिक्षेप संयुगे
विमुक्तान्द्रोणचापाच्च दाशार्हो द्रवतश्शरान्
द्वाभ्यां द्वाभ्यां सुपुङ्खाभ्यां चिच्छेद परमास्त्रवित्
तामस्य लघुतां द्रोणस्समवेक्ष्य विशां पते
प्रहस्य सहसाऽविध्यद्विंशत्या शिनिपुङ्गवम्
पुनः पञ्चशता षष्ट्या सहस्रेण शतेन च
लघुतां युयुधानस्य लाघवेन व्यशोषयन्
समुत्पतन्ति वल्मीकाद्यथा क्रुद्धा महोरगाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/104/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/104/</guid>
      <description>सञ्जयः-
निर्जित्य कृतवर्माणं भारद्वाजं च संयुगे
स सात्यकिस्सत्यधृतिर्महात्मा शिनिपुङ्गवः
दुर्योधनं च निर्जित्य शूरं चैव सुदर्शनम्
जलसन्धं निहत्याजौ शूरसेनं च पार्थिवम्
म्लेच्छांश्च बहुधा राजन्काश्यपुत्रं च संयुगे
निषादांस्तङ्कणांश्चैव कलिङ्गान्मगधानपि
केकयाञ्छूरसेनांश्च तथा पर्वतवासिनः
काम्भोजान्यवनांश्चैव वसातींश्च शिबीनपि
कोसलान्मगधांश्चैव यातुधानान्सतित्तिरान्
एतांश्चान्यान्रणे हत्वाऽगच्छद्युद्धे स सात्यकिः
रुधिरौघनदीं घोरां केशशैवालशाद्वलाम्
शक्तिग्राहसमाकीर्णां छत्रहंसोपशोभिताम्
दुस्तरां भीरुभिर्नित्यं शूरलोकप्रवाहिनीम्
प्रवर्त्य हृषितो राजन्पुनर्यन्तारमब्रवीत्
सात्यकिः-
रथनागाश्वकलिलं शरशक्त्यृष्टिमालिनम्
खड्गमत्स्यं गदाग्राहं शूरायुधमहास्वनम्
प्राणापहारिणं घोरं वादित्रोद्घुष्टनादितम्
शूराणां सुखसंस्पर्शमस्पृश्यमथ भीरुणाम्
तीर्णास्स्म दुस्तरं तात द्रोणानीकमहार्णवम्
शौर्यसत्त्वबलोपेतं शूरवाणिजसेवितम्
अतोऽन्यत्पृतनाशेषं मन्ये कुनदिकामिव</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/105/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/105/</guid>
      <description>सञ्जयः-
जित्वा यवनकाम्भोजान्युयुधानस्ततोऽर्जुनम्
जगाम तव सैन्यस्य मध्येन रथिनां वरः
शरदंष्ट्रो नरव्याघ्रो विचित्रकवचच्छविः
मृगं व्याघ्र इवाजिघ्रंस्तव भीषयते बलम्
स रथेन चरन्मार्गान्धनुरुद्धामयद्भृशम्
रुक्मपृष्ठं महावेगं रुक्मचित्रलतावृतम्
रुक्माङ्गदशिरस्त्राणो रुक्मवर्मसमावृतः
रुक्मध्वजवरश्शूरो मेरुशृङ्ग इवाबभौ
सधनुर्मण्डलस्सङ्ख्ये तेजोभासुररश्मिवान्
शरदीवोदितस्सूर्यो नरसूर्यो रराज ह
ऋषभस्कन्धविक्रान्तो वृषभाक्षो नरर्षभः
तावकानां बभौ मध्ये गवां मध्ये यथा वृषः
मत्तद्विरदविक्रान्तं मत्तमातङ्गगामिनम्
प्रभिन्नमिव मातङ्गं यूथमध्ये व्यवस्थितम्
व्याधा इव जिघांसन्तो द्विषन्तस्तज्जयैषिणः
सात्यकिं समरे राजन्परिवव्रुस्तवात्मजाः
द्रोणानीकमतिक्रान्तं भोजानीकं च दुस्तरम्
जलसन्धार्णवं तीर्त्वा काम्भोजानां च वाहिनीम्
हार्दिक्यमकरान्मुक्तं तीर्त्वा वै सैन्यसागरम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/106/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/106/</guid>
      <description>धृतराष्ट्रः-
सम्प्रमथ्य महत्सैन्यं यान्तं शैनेयमर्जुनम्
निर्ह्रीका मम ते पुत्राः किमकुर्वत सञ्जय
कथं तेषां तदा युद्धे धृतिरासीत्तु सञ्जय
शैनेयचरितं दृष्ट्वा सङ्ग्रामे परमाद्भुतम्
किं नु वक्ष्यन्ति ते तत्र सैन्यमध्ये पराजिताः
कथं च सात्यकिर्युद्धे व्यतिक्रान्तो महारथः
कथं च मम पुत्राणां जीवतं तत्र सञ्जय
शैनेयो हि ययौ जित्वा सर्वसैन्यानि संयुगे
अत्यद्भुतमिदं तात त्वत्सकाशाच्छृणोम्यहम्
एकस्य बहुभिर्युद्धं शत्रुमध्ये महारथैः
विपरीतमहं मन्ये अल्पभाग्यान्सुतान्प्रति
यत्रावध्यन्त समरे सात्यकेन महात्मना
एकस्य हि न पर्याप्तं यत्सैन्यं तस्य सञ्जय
क्रुद्धस्य युयुधानस्य सर्वे तिष्ठन्तु पाण्डवाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/107/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/107/</guid>
      <description>सञ्जयः-
दुश्शासनरथं दृष्ट्वा समीपे पर्यवस्थितम्
भारद्वाजस्ततो राजन् दुश्शासनमथाब्रवीत्
द्रोणः-
दुश्शासन रथास्सर्वे कस्मादेते प्रविद्रुताः
कच्चित्क्षेमं तु नृपतेः कच्चिज्जीवति सैन्धवः
राजपुत्रो भवानत्र राजभ्राता महारथः
किमर्थं द्रवसे युद्धे यौवराज्यमवाप्य च
पुरा वैरं महत्कृत्वा पाण्डवैस्सह बन्धुभिः
एकं सात्यकिमासाद्य कथं भीतोऽसि संयुगे
न जानासि पुरा त्वं तु गृह्णन्नक्षान्दुरोदरे
शरा ह्येते भविष्यन्ति दारुणाग्निशिखोपमाः
अप्रियाणां हि वचनं पाण्डवेषु विशेषतः
द्रौपद्याश्च परिक्लेशस्त्वन्मूलो ह्यभवत्पुरा
क्व ते मानश्च दर्पश्च क्व नु तद्वीर्यं गर्जितम्
आशीविषसमान्पार्थान्कोपयित्वा क्व यास्यसि
शोच्येयं भारती सेना राजा चैव सुयोधनः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/108/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/108/</guid>
      <description>धृतराष्ट्रः-
किं तस्यां मम सेनायां नासन्केचिन्महारथाः
ये तथा सात्यकिं यान्तं नाघ्नन्नावारयंस्तदा
एको हि समरे कर्म कृतवान्रोमहर्षणम्
शक्रतुल्यबलो युद्धे महेन्द्रो दानवेष्विव
अथ वा शून्यमेवासीद्येन यातस्स सात्यकिः
एकोऽपि बहुधा सेना विमृद्नन्पुरुषर्षभः
कथं च युध्यमानानामतिक्रान्तो महात्मनाम्
एको बहूनां शैनेयस्तन्ममाचक्ष्व सञ्जय
सञ्जय उवाच
राजन्सेनासमुद्योगो रथनागाश्वपत्तिमान्
अतुल्यस्तव सेनायां युगान्तसदृशोऽभवत्
आहूतेषु समूहेषु तव सैन्यस्य मानद
नास्ति लोके समः कश्चित्समूह इति मे मतिः
तत्र देवास्त्वभाषन्त चारणाश्च समागताः
देवचारणाः-
एतदन्तास्समूहा वै भविष्यन्ति महीतले
न च वै तादृशः कश्चिद्व्यूह आसीद्विशाम्पते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/109/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/109/</guid>
      <description>सञ्जयः-
अपराह्णे महाराज सङ्ग्रामस्सुमपद्यत
पर्जन्यसमनिर्घोषः पुनर्द्रोणस्य सोमकैः
शोणाश्वं रथमास्थाय नरवीरस्समाहितः
समरेऽभ्यद्रवत्पाण्डूञ्जवमास्थाय मध्यमम्
तव प्रियहिते युक्तो महेष्वासो महाबलः
चित्रपुङ्खैश्शितैर्बाणैरर्दयन्कलशोद्भवः
जघान सोमकान्राजन्सृञ्जयान्केकयानपि
वरान्वरान्हि योधानां विचिन्वन्निव भारत
चिक्रीड समरे राजन्भारद्वाजः प्रतापवान्
तमभ्ययाद्बृहत्क्षत्रः केकयानां महारथः
भ्रातॄणां वीर पञ्चानां श्रेष्ठस्समरकर्कशः
विमुञ्चन्विशिखांस्तीक्ष्णानाचार्यं चार्दयद्भृशम्
महामेघो यथा वृष्टिं विमुञ्चन्गन्धमादने
तस्य द्रोणो महाराज स्वर्णपुङ्खाञ्शिलाशितान्
प्रेषयामास सङ्क्रुद्धस्सायकान्दश चाष्ट च
तांस्तु द्रोणधनुर्मुक्तान्घोरानाशीविषोपमान्
एकैकं पञ्चभिर्बाणैर्युधि चिच्छेद हृष्टवत्
तदस्य लाघवं दृष्ट्वा प्रहस्य द्विजपुङ्गवः
प्रेषयामास विशिखानष्टौ सन्नतपर्वणः
तान्दृष्ट्वा पततश्शीघ्रान्द्रोणचापच्युताञ्शरान्
अवारद्बृहत्क्षत्रस्तावद्भिर्निशितैश्शरैः
ततोऽभवन्महाराज तव सैन्यस्य विस्मयः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/110/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/110/</guid>
      <description>सञ्जयः-
व्यूहेष्वालोड्यमानेषु पाण्डवानां ततस्ततः
अदूरमन्वयुर्द्रोणं पाञ्चालास्सह सोमकैः
वर्तमाने तथा रौद्रे सङ्ग्रामे रोमहर्षणे
पक्षये जगतस्तीव्रे युगान्त इव भारत
द्रोणे युधि पराक्रान्ते नर्दमाने मुहुर्मुहुः
पाञ्चालेषु च क्षीणेषु वध्यमानेषु पाण्डुषु
नापश्यच्छरणं कञ्चिद्धर्मराजो युधिष्ठिरः
चिन्तयामास राजेन्द्र कथमेतद्भविष्यति
तत्र वीक्ष्य दिशस्सर्वास्सव्यसाचिदिदृक्षया
युधिष्ठिरो ददर्शाथ नैव पार्थं न माधवम्
सोऽपश्यन्नरशार्दूलो वानरर्षभलक्षणम्
गाण्डीवस्य च निर्घोषमशृण्वन्व्यथितेन्द्रियः
अपश्यन्सात्यकिं चापि वृष्णीनां प्रवरं रथम्
ततश्शोकपरीताङ्गो धर्मराजो युधिष्ठिरः
नाध्यगच्छत्तदा शान्तिं तावपश्यन्नरोत्तमौ
लोकोपक्रोशभीरुत्वाद्धर्मराजो महायशाः
अचिन्तयन्महाबाहुश्शैनेयस्य रथं प्रति
युधिष्ठिरः-
पदवीं प्रेषितश्चैव फल्गुनस्य मया रणे
शैनेयस्सात्यकिस्सत्यो मित्राणामभयङ्करः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/111/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/111/</guid>
      <description>सञ्जयः-
समुत्तीर्णं रथानीकं तमसो भास्करं यथा
विवारयिषुराचार्यश्शरवर्षैरवाकिरत्
पिबन्निव शरौघांस्तान्द्रोणचापपरिच्युतान्
सोऽभ्यवर्तत सोदर्यान्मोहयन्बलमायया
तं मृधे वेगमास्थाय परं परमधन्विनः
चोदितास्तव पुत्रेण सर्वतः पर्यवारयन्
तैर्वृतस्सर्वतो भीमः क्रोधेन प्रदहन्निव
उद्गृह्य स गदां तेभ्यश्शत्रुभ्यस्सहसा नदन्
अवासृजच्च वेगेन तान्मतान् प्रार्थयन्बली
सेन्द्राशनिरिवेन्द्रेण प्रविद्धा संशितात्मना
घोषेण महता राजन्पूरयन्ती दिशो दश
ज्वलन्ती तेजसा भीमा त्रासयामास ते सुतान्
तामापतन्तीं वेगेन दृष्ट्वा तेजोभिसंवृताम्
प्राद्रवंस्तावकास्सर्वे नदन्तो भैरवान्रवान्
सिंहनादमसह्यं हि श्रुत्वा भीमस्य संयुगे
प्रापतंश्च नरास्त्रस्ता रथेभ्यो रथिनस्तदा
स तान्विद्राव्य कौन्तेयस्सर्वानेव महारथः
सुपर्ण इव वेगेन पक्षिराडत्यगाच्चमूम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/112/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/112/</guid>
      <description>धृतराष्ट्रः-
तथा तु नर्दमानं तं भीमसेनं महाबलम्
मेघस्तनितनिर्घोषं के वीराः पर्यवारयन्
न हि पश्याम्यहं तं वै त्रिषु लोकेषु सञ्जय
क्रुद्धस्य भीमसेनस्य यस्तिष्ठेदग्रतो रणे
गदामुद्यच्छमानस्य के वीराः पर्यवारयत्
न हि पश्याम्यहं युद्धे यस्तिष्ठेत्प्रमुखे रणे
रथं रथेन यो हन्ति कुञ्जरं कुञ्जरेण हि
कस्तस्य प्रमुखे स्थाता साक्षादपि शतक्रतुः
क्रुद्धस्य भीमसेनस्य पुत्रान्मम जिघांसतः
दुर्योधनहिते युक्तास्समतिष्ठन्त केऽग्रतः
भीमसेनदवाग्नेस्तु मम पुत्रांस्तृणोलपम्
प्रधक्ष्यतो रणमुखे के वीराः प्रमुखे स्थिताः
काल्यमान्हि मे पुत्रान्भीमेनावेक्ष्य संयुगे
कालेनेव प्रजास्सर्वाः के भीमं पर्यवारयन्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/113/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/113/</guid>
      <description>सञ्जयः-
तस्मिन्विलुलिते सैन्ये सैन्धवायार्जुने गते
सात्वते भीमसेने च पुत्रस्ते द्रोणमभ्ययात्
त्वरन्नेकरथेनैव बहु कृत्यं विचिन्तयन्
सरथस्तव पुत्रस्तु त्वरया परयाऽन्वितः
तूर्णमभ्यद्रवद्द्रोणं मनोमारुतवेगवान्
इह दृष्ट इतो नष्टस्सरथः प्राद्रवन्नृपः
मुहूर्तादिव पुत्रस्ते द्रोणमासाद्य मारिष
उवाच चैनं पुत्रस्ते संरम्भाद्रक्तलोचनः
दुर्योधनः-
अर्जुनो भीमसेनश्च सात्यकिश्चापराजितः
विजित्य सर्वसैन्यानि सुमहान्ति महारथाः
सम्प्राप्तास्सिन्धुराजस्य समीपमनिवारिताः
व्यायच्छन्ति च तत्रस्थास्सर्व एव महारथाः
यदि तावद्रणे पार्थो व्यतिक्रान्तो महारथः
कथं सात्यकिभीमाभ्यां व्यतिक्रान्तोऽसि मानद
आश्चर्यभूतो लोकेऽस्मिन्समुद्रस्येव शोषणम्
निर्जयस्तव विप्राग्र्य सात्वतेनार्जुनेन च
तथैव भीमसेनेन लोकः संवदते भृशम्
कथं द्रोणो जितः सङ्ख्ये धनुर्वेदस्य पारगः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/114/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/114/</guid>
      <description>सञ्जयः-
वर्तमाने महाराज सङ्ग्रामे रोमहर्षणे
व्याकुलेषु च सैन्येषु पीड्यमानेषु संयुगे
राधेयो भीममागच्छद्युद्धाय भरतर्षभ
यथा नागो वने नागं मत्तो मत्तमभिद्रवेत्
ततो व्यायच्छतामस्त्रैः पृथक्पृथगरिन्दमौ
मृदुपूर्वं च राधेयो दृढपूर्वं च पाण्डवः
धृतराष्ट्रः-
यौ तौ कर्णश्च भीमश्च सम्प्रयुद्धौ महाबलौ
अर्जुनस्य रथोपान्ते कीदृशस्सोऽभवद्रणः
पूर्वं हि निर्जितः कर्णो भीमसेनेन संयुगे
कथं भूयः स राधेयो भीममागान्महारथम्
भीमो वा सूततनयं प्रत्युद्यातः कथं रणे
महारथसमाख्यातं पृथिव्यां प्रवरं रथम्
द्रोणभीष्मावतिक्रम्य धर्मपुत्रो युधिष्ठिरः
नान्यतो भयमादत्ते विना कर्णं धनुर्धरम्
भयान्न शेते सततं चिन्तयन्वै महारथम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/115/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/115/</guid>
      <description>धृतराष्ट्रः-
यस्मिञ्जयाशा सततं पुत्राणां मम सञ्जय
तं दृष्ट्वा विमुखं यान्तं किं नु दुर्योधनोऽब्रवीत्
कर्णो पि समरे तात किमकार्षीदतः परम्
भीमसेनं रणे दृष्ट्वा ज्वलन्तमिव पावकम्
सञ्जयः-
रथमन्यं समास्थाय विधिवत्कल्पितं पुनः
अभ्ययात्पाण्डवं कर्णो वातोद्धूत इवार्णवः
क्रुद्धमातिरथिं दृष्ट्वा पुत्रास्तव विशां पते
भीमसेनममन्यन्त वैश्वानरमुखे हुतम्
चापशब्दं महत्कृत्वा तलशब्दं च भैरवम्
अभ्यवर्तत राधेयो भीमसेनरथं प्रति
पुनरेव तयो राजन्महानासीत्सुदारुणः
विमर्दस्सूतपुत्रस्य भीमस्य च विशां पते
सुसंरब्धौ महाबाहू परस्परवधैषिणौ
अन्योन्यमीक्षाञ्चक्राते दहन्ताविव लोचनैः
क्रोधरक्तेक्षणौ क्रुद्धौ निश्श्वसन्ताविवोरगौ
युद्धेन्योन्यं समासाद्य ततक्षतुररिन्दमौ</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/116/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/116/</guid>
      <description>धृतराष्ट्रः-
अत्यद्भुतमहं मन्ये भीमसेनस्य विक्रमम्
यत्कर्णं योधयामास समरे लघुविक्रमः
त्रिदशानपि चोद्युक्तान्सर्वशस्त्रधरान्युधि
वारयेद्यो रणे कर्णस्सदेवासुरमानवान्
स कथं पाण्डवं युद्धे भ्राजमानमिव श्रिया
नातरत्संयुगे तात तन्ममाचक्ष्व सञ्जय
कथं च युद्धं सम्भूतं तयोः प्राणदुरोदरे
अत्र मन्ये समायत्तो जयो वाऽजय एव च
कर्णं प्राप्य रणे सूत मम पुत्रः सुयोधनः
जेतुमुत्सहते पार्थान्सगोविन्दान्ससात्वतान्
श्रुत्वा तु निर्जितं कर्णमसकृद्भीमकर्मणा
भीमसेनेन समरे मोहो मां सूत आविशत्
नष्टानेव कुरून्मन्ये मम पुत्रस्य दुर्नयैः
न हि कर्णो महेष्वासान्पार्थाञ्जेष्यति सञ्जय
कृतवान्यानि युद्धानि कर्णः पाण्डुसुतैस्सह</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/117/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/117/</guid>
      <description>धृतराष्ट्रः-
दैवमेव परं मन्ये पौरुषं तु निरर्थकम्
यत्रातिरथिरायत्तो नातरत्पाण्डवं रणे
कर्णः पार्थान्सगोविन्दाञ्जेतुमुत्सहते रणे
न च कर्णसमं योधं लोके पश्यामि कञ्चन
इति दुर्योधनस्याहमश्रौषं जल्पतो मुहुः
कर्णो हि बलवाञ्छूरो दृढधन्वा जितक्लमः
इति मामब्रवीत्सूत मन्दो दुर्योधनः पुरा
वसुषेणसहायं मां नालं देवाश्च बाधितुम्
किमु पाण्डुसुता राजन्गतसत्वा विचेतसः
तं तत्र निर्जितं दृष्ट्वा भुजङ्गमिव निर्विषम्
युद्धात्कर्णमपक्रान्तं किंस्विद्दुर्योधनोऽब्रवीत्
अहो दुर्मुखमेवैकं युद्धानामविशारदम्
प्रावेशयद्धुतवहं पतङ्गमिव मोहितः
अश्वत्थामा मद्रराजः कृपः कर्णश्च सङ्गताः
न शक्तास्समरे स्थातुं नूनं भीमस्य सञ्जय
तेऽपि चास्य महाघोरं बलं नागायुतोपमम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/118/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/118/</guid>
      <description>सञ्जयः-
भीमसेनस्य राधेयश्श्रुत्वा ज्यातलनिस्स्वनम्
नामृष्यत यथा मत्तो गजः प्रतिगजस्वनम्
उपक्रम्य स भीमस्य मुहूर्तं शरगोचरात्
तव चातिरथिर्दृष्ट्वा स्यन्दनेभ्यश्च्युतान्सुतान्
भीमसेनेन निहतान्विमना दुःखितोऽभवत्
निश्श्वसन्दीर्घमुष्णं च कर्णः पाण्डवमभ्ययात्
स ताम्रनयनः क्रोधाच्छ्वसन्निव महोरगः
बभौ कर्णश्शरानस्यन्रश्मिमानिव भास्करः
रश्मिजालैरिवार्कस्य विहितैर्भरतर्षभ
कर्णचापच्युतैर्बाणैः प्राच्छाद्यत वृकोदरः
कर्णचापच्यताश्चित्राश्शरा बर्हिणवाससः
विविशुस्सर्वतः पार्थं वासायेवाण्डजा द्रुमम्
कर्णचापच्युता बाणास्सम्पतन्तस्ततस्ततः
रुक्मपुङ्खा व्यराजन्त हंसाश्श्रेणीकृता इव
चापध्वजोपस्करेभ्यश्चक्रादीषाद्युगादपि
प्रभवन्तो व्यदृश्यन्त राजन्नाधिरथेश्शराः
खं पूरयन्तः खचराः खगमाः खगवाससः
सुवर्णविकृतांश्चित्राचेरुरातिरथेश्शराः
तमन्तकमिवायन्तमापतन्तं वृकोदरम्
त्यक्त्वा प्राणानतिक्रम्य विव्याध निशितैश्शरैः
तस्य वेगमसह्यं तु दृष्ट्वा कर्णस्य पाण्डवः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/119/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/119/</guid>
      <description>महानपनयस्सूत ममैवात्र विशेषतः
इदानीं समतिक्रान्तः प्राप्तस्सञ्जय शोचतः
यद्गतं तद्गतमिति ममासीन्मनसि स्थितम्
इदानीमत्र किं कार्यं प्रकरिष्यामि सञ्जय
यथा त्वेष क्षयो वृत्तो ममापनयसम्भवः
वीराणां तन्ममाचक्ष्व स्थिरीभूतोऽस्मि सञ्जय
सञ्जयः-
कर्णभीमौ महाराज पराक्रान्तौ महारणे
बाणवर्षाण्यवर्षेतां वृष्टिमन्ताविवाम्बुदौ
भीमनामाङ्किता बाणास्स्वर्णपुङ्खाश्शिलाशिताः
विविशुः कर्णमासाद्य कर्षन्त इव जीवितम्
तथैव कर्णनिर्मुक्तैस्ससविषैरिव पन्नगैः
अकीर्यत रणे भीमश्शतशोऽथ सहस्रशः
तयोश्शरैर्महाराज सम्पतद्भिस्समन्ततः
बभूव तव सैन्यानां सङ्क्षोभस्सागरोपमः
भीमचापच्युतैर्बाणैस्तव सैन्यमरिन्दम
अवध्यत चमूमध्ये शरैराशीविषोपमैः
वारणैः पतितै राजन्वाजिभिश्च नरैस्सह
अदृश्यत मही कीर्णा वातनुन्नैरिव द्रुमैः
ते वध्यमानास्समरे भीमचापच्युतैश्शरैः
प्राद्रवंस्तावका योधाः किमेतदिति चाब्रुवन्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/120/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/120/</guid>
      <description>सञ्जयः-
ततः कर्णो महाराज भीमं विद्ध्वा त्रिभिश्शरैः
पुनश्च षड्भिस्तीक्ष्णाग्रैरविध्यत्कङ्कपत्रिभिः
मुमोच शरवर्षाणि विचित्राणि बहूनि च
वध्यमानो महाराज सूतपुत्रेण पाण्डवः
न विव्यथे भीमसेनो भिद्यमान इवाचलः
स कर्णं कर्णिना कर्णे पीतेन निशितेन च
विव्याध युधि राजेन्द्र भीमसेनः पतत्रिणा
स कुण्डलं महच्चारु कर्णस्यापातयद्भुवि
तपनीयं महाराज दीप्तं ज्योतिरिवाम्बरात्
अथापरेण भल्लेन सूतपुत्रं स्तनान्तरे
आजघान भृशं क्रुद्धो हसन्निव वृकोदरः
पुनरस्य त्वरन्भीमो नाराचान्दश भारत
रणे प्रैषीन्महाबाहुर्निर्मुक्ताशीविषोपमान्
ते ललाटं विनिर्भिद्य सूतपुत्रस्य भारत
विविशुश्चोदितास्तेन वल्मीकमिव पन्नगाः
ललाटस्थैस्तु तैर्बाणैस्सूतपुत्रो व्यरोचत
नीलोत्पलमयीं मालां धारयन्वै पुरा यथा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/121/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/121/</guid>
      <description>धृतराष्ट्रः-
दातव्यमद्य मन्येऽहं पाण्डवानां स्वकं पुनः
न विग्रहो हि बलिना श्रेयसे स्याद्यथातथम्
पादयोः प्रणतेनापि भुक्त्वाऽप्युच्छिष्टमप्यरेः
अतोऽन्यद्वाऽपि कृत्वैव जीव्यं लोके नरेण वै
जीवतैव परो लोकस्साध्यते चैव सर्वथा
अजीवतस्तथैवासीन्न सुखं न परा गतिः
विनाशे सर्वथोत्पन्ने न बालो बुध्यते क्रियाम्
मिथ्याभिमानदग्धो हि न बुद्ध्येत कृताकृते
अहन्यहनि मे दीप्तं यशः पतति सञ्जय
हता मे बहवो योधा मन्ये कालस्य पर्ययम्
धनञ्जयो यदा क्रुद्धः प्रविष्टो मामकं बलम्
रक्षितं द्रोणकर्णाभ्यामप्रवेश्यं सुरैरपि
ताभ्यामूर्जितवीर्याभ्यामाप्यायितपराक्रमः
सहितः कृष्णभीमाभ्यां शिनीनामृषभेण च
तदाप्रभृति मां शोको दहत्यग्निरिवाश्रयम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/122/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/122/</guid>
      <description>सञ्जयः-
स बाहुर्न्यपतद्भूमौ सखड्गस्सशुभाङ्गदः
आदधज्जीवलोकस्य दुःखमद्भुतमुत्तमः
यन्त्रमुक्तो महेन्द्रस्य ध्वजो वृत्तोत्सवो यथा
प्रहरिष्यन्हृतो बाहुरदृष्टेन किरीटिना
वेगेन न्यपतद्भूमौ पञ्चास्य इव पन्नगः
स मोघं कृतमात्मानं दृष्ट्वा पार्थेन पार्थिवः
उत्सृज्य सात्यकिं क्रोधाद्गर्हयामास चार्जुनम्
स विबाहुर्महाराज एकपक्ष इवाण्डजः
एकचक्रो रथो यद्वद्धरणीमास्थितो नृपः
भूरिश्रवाः-
उवाच पाण्डवं चैव सर्वक्षत्रस्य शृण्वतः
नृशंसं बत कौन्तेय कर्मेह कृतवानसि
अपश्यतो विषक्तस्य व्यासक्तस्य च सात्त्वते
अनागसोऽन्यमनसो यन्मे त्वं बाहुमच्छिनः
किं नु वक्ष्यसि राजानं धर्मपुत्रं युधिष्ठिरम्
किं कुर्वाणो मया सङ्ख्ये हतो भूरिश्रवा इति</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/123/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/123/</guid>
      <description>धृतराष्ट्रः-
अजितो द्रोणराधेयविकर्णकृतवर्मभिः
यश्चैवोत्सहते जेतुं समस्तं मामकं बलम्
तीर्णस्सेनार्णवं वीरः प्रतिश्रुत्य युधिष्ठिरे
स कथं कौरवेयेण समरेष्वनिवर्तिना
निगृह्य भूरिश्रवसा बलाद्भुवि निपातितः
सञ्जयः-
शृणु राजन्यथोत्पत्तिं शैनेयस्य महात्मनः
यथा च भूरिश्रवसो यत्र ते संशयो नृप
ब्रह्मणस्त्वभवत्पुत्रो मानसोऽत्रिर्महातपाः
अत्रेः पुत्रोऽभवत्सोमस्सोमस्य तु बुधस्स्मृतः
बुधस्यैलो महाबाहुः पुत्र आसीत्पुरूरवाः
पुरूरवस्सुतस्त्वायुर्नहुषस्त्वायुषस्सुतः
नहुषस्य ययातिस्तु राजर्षिर्देवसम्मितः
ययातेर्देवयान्यां तु यदुर्ज्येष्ठोऽभवत्सुतः
यदोरभूदन्ववाये आजमीढ इति स्मृतः
यादवस्य सुतस्तस्य शूरस्त्रैलोक्यविश्रुतः
शूरस्य शौरिर्नृवरो वसुदेवो महायशाः
धनुष्यनवमश्शूरः कार्तवीर्यसमो युधि
तद्वीर्यश्चापि तत्रैव कुले शिनिरभून्नृप
एतस्मिन्नेव काले तु देवकस्य महात्मनः।</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/124/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/124/</guid>
      <description>धृतराष्ट्रः-
तदवस्थे हते तस्मिन्भूरिश्रवसि कौरवे
यथा भूयोऽभवद्युद्धं तन्ममाचक्ष्व सञ्जय
सञ्जयः-
भूरिश्रवसि सङ्क्रान्ते परलोकाय भारत
वासुदेवं महाबाहुमर्जुनस्समचूचुदत्
अर्जुनः-
चोदयाश्वान्द्रुतं कृष्ण यतो राजा जयद्रथः
अस्तमेति महाबाहो त्वरमाणो दिवाकरः
एतद्धि पुरुषव्याघ्र महदभ्युद्यतं मया
कार्यं संरक्ष्यते चैष कुरुसेनामहारथैः
यथा नात्येति मां सूर्यो यथा सत्यं भवेद्वचः
चोदयाश्वान्हृषीकेश यथा हन्यां जयद्रथम्
सञ्जयः-
ततः कृष्णो महाबाहुरश्वान्रजतसन्निभान्
हयज्ञश्चोदयामास जयद्रथवधं प्रति
तं प्रयान्तममोघेषुमुत्पतन्तमिवाशुगैः
त्वरमाणा महाराज सेनामुख्यास्समाद्रवन्
दुर्योधनश्च कर्णश्च वृषसेनश्च मद्रराट्
अश्वत्थामा कृपश्चैव स्वयमेव च सैन्धवः
समासाद्य तु बीभत्सुस्सैन्धवं प्रमुखे स्थितम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/125/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/125/</guid>
      <description>धृतराष्ट्रः-
तथा गतेषु शूरेषु तेषां मम च सञ्जय
किंस्विद्भीमार्जुनौ चैव सात्यकिश्चाकरोत्तदा
सञ्जयः-
भीमसेनोऽब्रवीदेनं कर्णवाक्शल्यपीडितः
अमर्षवशमापन्नः पाण्डवं सव्यसाचिनम्
भीमः-
पुनः पुनस्तूबरक मूढ औदरिकेति च
अकृतास्त्रक मा योत्सीर्बाल सङ्ग्रामकातर
इति मामब्रवीत्कर्णश्शृण्वतस्ते धनञ्जय
एवं वक्ता च मे वध्यस्तेन चोक्तस्तथा ह्यहम्
एतद्व्रतं महाबाहो त्वया सह कृतं मया
तथैतन्मम कौन्तेय यथा तव न संशयः
तं वराय नरश्रेष्ठ स्मरैतद्वचनं मम
यथा भवति तत्सत्यं तथा कुरु धनञ्जय
सञ्जयः-
वचनं भीमसेनस्य श्रुत्वा त्वमरविक्रमः
ततोऽर्जुनोऽब्रवीत्कर्णं किञ्चिदभ्येत्य संयुगे
अर्जुनः-
कर्ण कर्ण मृषादृष्टे सूतपुत्र सुदुर्मते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/126/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/126/</guid>
      <description>सञ्जयः-
एतस्मिन्नेव काले तु त्वरमाणे दिवाकरे
अब्रवीत्पाण्डवं तत्र त्वरमाणो जनार्दनः
श्रीभगवान्-
पार्थ पार्थ शिरो ह्येतद्यत्कृते न पतेद्भुवि
अस्तं गिरिमिहासाद्य त्वरते वै दिवाकरः
श्रूयतां तद्यथावृत्तं कारणं सैन्धवं प्रति
वृद्धक्षत्रः पिता ह्यस्य बभूव भुवि विश्रुतः
स च घोरेण तपसा सैन्धवं प्राप्तवान्सुतम्
जयद्रथममित्रघ्नं तं चोवाच तदा नृपम्
अन्तर्हिता पुरा वाणी मेघदुन्दुभिनिस्स्वना
आकाशवाक्-
तवात्मजोऽयं मर्त्येषु कुलशीलदमादिभिः
गुणैर्भविष्यति विभो सदृशो वंशयोर्द्वयोः
क्षत्रियप्रवरो लोके नित्यं शूराभिसत्कृतः
शत्रुभिर्युध्यमानस्य सङ्ग्रामे सहधन्विनः
शिरश्छेत्स्यति सङ्क्रुद्धश्शत्रुश्चालक्षितो भुवि
श्रीभगवान्-
एतच्छ्रुत्वा सिन्धुराजो ध्यात्वा चिरमरिन्दमः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/127/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/127/</guid>
      <description>धृतराष्ट्रः-
तस्मिन्विनिहते वीरे सैन्धवे सव्यसाचिना
मामका यदकुर्वन्त तन्ममाचक्ष्व सञ्जय
पश्यतां सर्वसैन्यानां मामकानां महारणे
अहन्यत कथं युद्धे सैन्धवस्सव्यसाचिना
कथं द्रौणिकृपैर्गुप्तः कर्णेन च महारणे
फल्गुनाग्निमुखं घोरं प्रविष्टस्साधु सैन्धवः
तस्मिन्हते महेष्वासे मन्दात्मा स सुयोधनः
भ्रातृभिस्सहितस्सूत किमकार्षीदनन्तरम्
सञ्जयः-
सैन्धवं निहतं दृष्ट्वा रणे पार्थेन भारत
अमर्षवशमापन्नः कृपश्शारद्वतस्ततः
महता शरवर्षेण पाण्डवं समवाकिरत्
द्रौणिश्चाभ्यद्रवद्राजन्पश्चादागत्य पाण्डवम्
तावेव रथिनां श्रेष्ठौ रथाभ्यां रथसत्तमौ
उभावुभयतस्तीक्ष्णैर्विशिखैस्समवर्षताम्
स तथा शरवर्षाभ्यां सुमहद्भ्यां महाभुजः
पीड्यमानः परामार्तिमगमद्रथिनां वरः
अजिघांसुर्गुरुं सङ्ख्ये गुरोस्तनयमेव च
चकाराचार्यकं तत्र कुन्तीपुत्रो धनञ्जयः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/128/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/128/</guid>
      <description>सञ्जयः-
सञ्जयः-
सैन्धवे निहते राजन्पुत्रस्तव सुयोधनः
ततो दुर्योधनो राजा द्रोणेनैवं प्रचोदितः
अश्रुक्लिन्नमुखो दीनो निरुत्साहो द्विषज्जये
अमर्षवशमापन्नो युद्धायैव मनो दधे
अमन्यतार्जुनसमो न योद्धाऽस्तीति मारिष
अब्रवीच्च तदा कर्णं पुत्रो दुर्योधनस्तव
दुर्योधनः-
न द्रोणो न च राधेयो नाश्वत्थामा कृपो न च
पश्य कृष्णसहायेन पाण्डवेन किरीटिना
पार्थस्य सम्मुखे स्थातुं पर्याप्ता इति मारिष
आचार्यविहितं व्यूहं भित्त्वा देवैस्सुदुर्भिदम्
निर्जित्य हि रणे पार्थस्सर्वान्मम महारथान्
तव व्यायच्छमानस्य द्रोणस्य च महात्मनः
अवधीत्सैन्धवं सङ्ख्ये न च कश्चिदवारयत्
मिषतां योधमुख्यानां सैन्धवो विनिपातितः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/130/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/130/</guid>
      <description>धृतराष्ट्रः-
यत्तदा प्राविशत्पाण्डूनाचार्यः कुपितो वशी
उक्त्वा दुर्योधनं सम्यङ्मन्दं शास्त्रातिगं सुतम्
प्रविश्य विचरन्तं च रणे शूरमवस्थितम्
कथं द्रोणं महेष्वासं पाण्डवाः पर्यवारयन्
केऽरक्षन्दक्षिणं चक्रमाचार्यस्य महात्मनः
के चोत्तरमरक्षन्त निघ्नतश्शात्रवान्रणे
धूमकेतुरिव क्रुद्धः कथं मृत्युमुपेयिवान्
नृत्यन्स रथमार्गेषु सर्वशस्त्रभृतां वरः
सञ्जयः-
सायाह्ने सैन्धवं हत्वा राज्ञा पार्थस्समेत्य च
सात्यकिश्च महेष्वासो द्रोणमेवाभ्यधावताम्
तथा युधिष्ठिरस्तूर्णं भीमसेनश्च पाण्डवः
पृथक्चमूभ्यां सम्पृक्तौ द्रोणमेवाभ्यधावताम्
तथैव नकुलो धीमान्सहदेवश्च दुर्जयः
धृष्टद्युम्नश्शतानीको विराटश्च सकेकयः
मात्स्यास्साल्वेयसेनाश्च द्रोणमेवाभ्ययुर्युधि
द्रुपदश्च महाराज पाञ्चालैरभिरक्षितः
धृष्टद्युम्नपिता राजन्द्रोणमेवाभ्यवर्तत
द्रौपदेया महेष्वासा राक्षसश्च घटोत्कचः
ससेनास्तेऽन्ववर्तन्त द्रोणमेव महाद्युतिम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/131/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/131/</guid>
      <description>सञ्जयः
प्रायोपविष्टे तु हते पुत्रे सात्यकिना ततः
सोमदत्तो भृशं क्रुद्धस्सात्यकिं वाक्यमब्रवीत्
सोमदत्तः
क्षत्रधर्मः परो दृष्टो यस्तु देवैर्महात्मभिः
तं त्वं सात्वत सन्त्यज्य दस्युधर्मे सदा रतः
पराङ्मुखाय दीनाय न्यस्तशस्त्राय याचते
क्षत्रधर्मरतः प्राज्ञः कथं नु प्रहरेद्रणे
द्वावेव किल वृष्णीनां तत्र ख्यातौ महारथौ
प्रद्युम्नश्च महाबाहुस्त्वं चैव युधि सात्वत
कथं प्रायोपविष्टाय पार्थेन च्छिन्नबाहवे
नृशंसं बत दीनं च तादृशं कृतवानसि
शपे सात्वत पुत्राभ्यामिष्टेन सुकृतेन च
अनतीतामिमां रात्रिं यदि त्वां वीरमानिनम्
अरक्ष्यमाणं पार्थेन जिष्णुना ससुतानुजम्
न हन्यां नरके घोरे पतेयं वृष्णिपांसन</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/132/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/132/</guid>
      <description>सञ्जयः-
द्रुपदस्यात्मजान्दृष्ट्वा कुन्तिभोजसुतांस्तथा
द्रोणपुत्रेण निहतान्राक्षसांश्च सहस्रशः
युधिष्ठिरो भीमसेनो धृष्टद्युम्नश्च पार्षतः
युयुधानश्च संयुक्ता युद्धायैव मनो दधुः
सोमदत्तः पुनः क्रुद्धो दृष्ट्वा सात्यकिमाहवे
महता शरवर्षेण च्छादयामास सर्वतः
ततस्समभवद्युद्धमतीव भयवर्धनम्
त्वदीयानां परेषां च घोरं विजयकाङ्क्षिणाम्
दशभिस्सात्वतस्यार्थे भीमो विव्याध कौरवम्
सोमदत्तोऽव्यथो भीमं शतेन प्रत्यविध्यत
सात्वतश्चातिसङ्क्रुद्धः पुत्राधिभिरभिप्लुतम्
वृद्धमिद्धं गुणैस्सर्वैर्ययातिमिव नाहुषम्
विव्याध दशभिस्तीक्ष्णैश्शरैर्वज्रनिपातिभिः
शक्त्या चैनमथाहत्य पुनर्विव्याध सप्तभिः
ततस्तु सात्वतस्यार्थे भीमसेनो नवं दृढम्
मुमोच परिघं घोरं सोमदत्तस्य मूर्धनि
सात्यकिश्चाग्निसङ्काशं मुमोच शरमुत्तमम्
सोमदत्तोरसि क्रुद्धस्सुपत्रं निशितं युधि
युगपत्पेततुरुभौ घोरौ परिघमार्गणौ</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/133/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/133/</guid>
      <description>सञ्जयः-
तथा परुषितं दृष्ट्वा सूतपुत्रेण मातुलम्
खड्गमुद्यम्य वेगेन द्रौणिरभ्यपतद्द्रुतम्
अश्वत्थामा-
कर्ण पश्य सुदुर्बुद्धे तिष्ठेदानीं नराधम
एष तेऽद्य शिरः कायादुद्धरामि सुदुर्मते
सञ्जयः-
तमुत्पतन्तं वेगेन राजा दुर्योधनस्स्वयम्
न्यवारयन्महातेजाः कृपश्च रथिनां वरः
कर्णः-
शूरोऽयं समरश्लाघी दुर्मतिश्च नराधमः
आसादयतु मद्वीर्यं मुञ्चैनं कुरुसत्तम
कृपः-
तवैतत्क्षम्यतेऽस्माभिस्सूतात्मज सुदुर्मते
दर्पमुत्सिक्तमेतत्ते नाशयिष्यति फल्गुनः
दुर्योधनः-
अश्वत्थामन्प्रसीदस्व क्षन्तुमर्हसि मानद
कोपः खलु न कर्तव्यस्सूतपुत्रे कथञ्चन
त्वयि कर्णे कृपे द्रोणे मद्रराजे च सौबले
महत्कार्यं समायत्तं प्रसीद द्विजसत्तम
एते ह्यभिमुखास्सर्वे राधेयेन युयुत्सया
आयान्ति पाण्डवा ब्रह्मन्नाह्वयन्तस्समन्ततः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/134/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/134/</guid>
      <description>सञ्जयः-
दुर्योधनेनैवमुक्तो द्रौणिराहवदुर्मदः
प्रत्युवाच महाबाहो यथा वदसि कौरव
प्रिया हि पाण्डवा नित्यं मम चैव पितुश्च मे
तथैवावां प्रियस्तेषां न तु युद्धे कुरूद्वह
शक्तितस्तात युध्यामस्त्यक्त्वा प्राणानभीतवत्
अहं कर्णश्च शल्यश्च कृपो हार्दिक्य एव च
निमेषात्पाण्डवीं सेनां क्षपयेम नृपोत्तम
ते चापि कौरवीं सेनां निमेषार्धात्कुरूद्वह
क्षपयेयुर्महाबाहो न स्याम यदि संयुगे
युध्याम पाण्डवाञ्छक्त्या ते चाप्यस्मान्यथाबलम्
तेजस्तु तेज आसाद्य प्रशमं यातु भारत
अशक्या तरसा जेतुं पाण्डवानामनीकिनी
जीवत्सु पाण्डुपुत्रेषु तद्धि सत्यं ब्रवीमि ते
आत्मार्थं युध्यमानास्ते समर्थाः पाण्डुनन्दनाः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/135/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/135/</guid>
      <description>सञ्जयः-
ततो युधिष्ठिरो राजा भीमसेनश्च पाण्डवाः
द्रोणपुत्रं महाराज समन्तात्पर्यवारयन्
ततो दुर्योधनो राजा भारद्वाजेन संवृतः
अभ्ययात्पाण्डवान्सङ्ख्ये ततो युद्धमवर्तत
घोररूपं महाराज भीरूणां भयवर्धनम्
अम्बष्ठान्मालवान्वङ्गाञ्छिबींस्त्रैगर्तकानपि
प्राहिणोन्मृत्युलोकाय गणान्क्रुद्धो वृकोदरः
अभीषाहाञ्छूरसेनान्क्षत्रियान्युद्धदुर्मदान्
निहत्य पृथिवीं चक्रे भीमश्शोणितकर्दमाम्
यौधेयारट्टराजन्यान्मद्रकांश्च गणान्युधि
प्राहिणोन्मृत्युलोकाय किरीटी निशितैश्शरैः
प्रगाढमञ्जोगतिभिर्नाराचैरभिताडिताः
निपेतुर्द्विरदा भूमौ द्विशृङ्गा इव पर्वताः
निकृत्तैर्हस्तिहस्तैश्च लुठमानैरितस्ततः
रराज वसुधाऽऽकीर्णा विसर्पद्भिरिवोरगैः
क्षिप्तैः कनकचक्रैश्च नृपच्छत्रैश्च भूर्बभौ
द्यौरिवादित्यचन्द्राद्यैर्ग्रहैः कीर्णा युगक्षये
इत्यासीत्सङ्क्षयस्तत्र शोणाश्वस्य रथं प्रति
द्रोणस्तु परमक्रुद्धो वायव्यास्त्रेण संयुगे
व्यधमत्तान्यथा वायुर्मेघानिव दुरत्ययः
ते हन्यमाना द्रोणेन पाञ्चालाः प्राद्रवन्भयात्
पश्यतो भीमसेनस्य पार्थस्य च महात्मनः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/136/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/136/</guid>
      <description>सञ्जयः-
वर्तमाने यथा यद्धे घोररूपे भयानके
तमसा संवृते लोके रजसा च महीपते
नापश्यन्त रणे योधाः परस्परममर्षिताः
अनुमानेन सञ्ज्ञाभिर्युद्धं तद्ववृते महत्
नरनागाश्वमथनं परमं रोमहर्षणम्
द्रोणकर्णकृपा वीरा भीमपार्षतसात्यकाः
अन्योन्यं ताडयामासुस्सैन्येषु तव सत्तम
वध्यमानानि सैन्यानि समन्तात्तैर्महारथैः
रजसा तमसा चैव समन्ताद्विप्रदुद्रुवुः
ते सर्वतो विद्रवन्तो योधा वै त्रस्तचेतसः
अहन्यन्त महाराज धावमानाश्च संयुगे
महारथसहस्राणि जघ्नुरन्योन्यमाहवे
अन्धे तमसि मूढानि पुत्रस्य तव दुर्नयात्
ततस्सर्वाणि सैन्यानि सेनागोपाश्च भारत
व्यमुह्यन्त रणे त्रस्तास्तमसा संवृते सति
धृतराष्ट्रः-
तथा संलोड्यमानानां पाण्डवैर्विहतौजसाम्
अन्धे तमसि मग्नानामासीत्का वो मतिस्तदा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/137/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/137/</guid>
      <description>सञ्जयः-
वर्तमाने तदा रौद्रे रात्रियुद्धे सुदारुणे
सर्वभूतक्षयकरे धर्मपुत्रो युधिष्ठिरः
अब्रवीत्पाण्डवांश्चैव पाञ्चालानथ सोमकान्
युधिष्ठिरः-
अभिद्रवत गच्छध्वं द्रोणमेव जिघांसवः
सञ्जयः-
राज्ञस्ते वचनाद्राजन्पाञ्चाला सहसृञ्जयाः
द्रोणमेवाभ्यवर्तन्त नदन्तो भैरवान्रवान्
तान्वयं प्रतिगर्जन्तः प्रत्युद्यातास्स्म हर्षिताः
यथाशक्ति यथोत्साहं यथावीर्यं च संयुगे
कृतवर्मा तु हार्दिक्यो युधिष्ठिरमुपाद्रवत्
द्रोणं प्रति जिघांसन्तं मत्तो मत्तमिव द्विपम्
शैनेयं शरवर्षाणि विसृजन्तं समन्ततः
अभ्ययात्कौरवो राजन्भूरिस्सङ्ग्राममूर्धनि
सहदेवं तथा यान्तं द्रोणप्रेप्सुं महारथम्
कर्णो वैकर्तनो राजन्वारयामास पाण्डवम्
भीमसेनं समायान्तं व्यादितास्यामिवान्तकम्
स्वयं दुर्योधनो युद्धे प्रतीपं मृत्युमाव्रजत्
नकुलस्तु युधां श्रेष्ठं सर्वयुद्धविशारदम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/138/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/138/</guid>
      <description>सञ्जयः-
भूरिस्तु समरे राजञ्शैनेयं रथिनां वरम्
आपतन्तमपासेधत्प्रपातादिव कुञ्जरम्
अथैनं सात्यकिः क्रुद्धः पञ्चभिर्निशितैश्शरैः
विव्याध समरे तूर्णं तेऽपिबंस्तस्य शोणितम्
तथैव कौरवो युद्धे शैनेयं युद्धदुर्मदम्
दशिभिर्विशिखैस्तीक्ष्णैरविध्यत भुजान्तरे
तावन्योन्यं महाराज ततक्षाते शरैर्भृशम्
क्रोधसंरक्तनयनौ क्रोधाद्विष्फार्य कार्मुके
तयोरासीन्महाराज शस्त्रवृष्टिस्सुदारुणा
क्रुद्धयोस्सायकमुचोर्यमान्तकनिकाशयोः
तावन्योन्यं शरव्रातैः प्रच्छाद्य समरे स्थितौ
मुहूर्तं चैव तद्युद्धं समरूपमिवाभवत्
ततः क्रुद्धो महाराज शैनेयः प्रहसन्निव
धनुश्चिच्छेद समरे कौरव्यस्य महात्मनः
अथैनं छिन्नधन्वानं नवभिर्निशितैः शरैः
विव्याध हृदये तूर्णं तिष्ठ तिष्ठेति चाब्रवीत्
सोऽतिविद्धो बलवता शत्रुणा शत्रुतापनः
धनुरन्यत्समादाय सात्वतं प्रत्यविध्यत
स विद्ध्वा सात्वतं बाणैस्त्रिभिरेव विशां पते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/139/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/139/</guid>
      <description>सञ्जयः-
सहदेवं तथा यान्तं द्रोणप्रेप्सुं विशां पते
कर्णो वैकर्तनो युद्धे वारयामास वीर्यवान्
सहदेवस्तु राधेयं विद्ध्वा नवभिराशुगैः
पुनर्विव्याध दशभिर्निशितैर्नतपर्वभिः
तं कर्णः प्रतिविव्याध शतेन नतपर्वणाम्
सज्यं चास्य धनुश्शीघ्रं चिच्छेद लघुहस्तवत्
ततोऽन्यद्धनुरादाय माद्रीपुत्रः प्रतापवान्
कर्णं विव्याध विंशत्या तदद्भुतमिवाभवत्
तस्य कर्णो हयान्हत्वा शरैस्सन्नतपर्वभिः
सारथिं चास्य भल्लेन द्रुतं निन्ये यमक्षयम्
विरथस्सहदेवस्तु खड्गं चर्म समाददे
तदप्यस्य शरैः कर्णो व्यधमत्प्रहसन्निव
ततो गुर्वीं गदां घोरां हेमचित्रामयस्मयीम्
प्रेषयामास समरे वैकर्तनरथं प्रति
तामापतन्तीं सहसा सहदेवप्रचोदिताम्
व्यष्टम्भयच्छरैः कर्णो भूमौ चैनामपातयत्
गदां विनिहतां दृष्ट्वा सहदेवस्त्वरान्वितः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/140/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/140/</guid>
      <description>सञ्जयः-
शतानीकं शरैस्तूर्णं निर्दहन्तं चमूं तव
चित्रसेनस्तव सुतो वारयामास भारत
नाकुलिश्चित्रसेनं तु नााचैरर्दयद्भृशम्
स तु तं प्रतिविव्याध नवभिर्निशितैश्शरैः
चित्रसेनो महाराज शतानीकं पुनर्युधि
नवभिर्निशितैर्बाणैराजघान स्तनान्तरे
नाकुलिस्तस्य विशिखैर्वर्म सन्नतपर्वभिः
गात्रात्प्रच्यावयामास तदद्भुतमिवाभवत्
सोऽपेतवर्मा पुत्रस्ते विरराज भृशं नृप
उत्सृज्य काले राजेन्द्र निर्मोकमिव पन्नगः
ततोऽस्य निशितैर्बाणैर्ध्वजं चिच्छेद नाकुलिः
धनुश्चैव महाराज यतमानस्य संयुगे
स च्छिन्नधन्वा समरे विवर्मा च महारथः
धनुरन्यन्महाराज जग्राहारिविदारणम्
ततस्तूर्णं चित्रसेनो नाकुलिं निशितैश्शरैः
विव्याध समरे क्रुद्धो भरतानां महारथः
शतानीकोऽथ सङ्क्रुद्धश्चित्रसेनस्य मारिष
जघान चतुरो वाहान्सारथिं च नरोत्तमः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/141/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/141/</guid>
      <description>सञ्जयः-
तस्मिंस्तु तुमुले युद्धे वर्तमाने भयावहे
धृष्टद्युम्नो महाराज द्रोणमेवाभ्यवर्तत
सम्मृशानो धनुश्श्रेष्ठं विकुर्षंश्च पुनः पुनः
अभ्यवर्तत द्रोणस्य रथं रुक्मविभूषितम्
धृष्टद्युम्नं द्रुतं यान्तं द्रोणस्यान्तचिकीर्षया
परिवव्रुर्महाराज पाञ्चालाः पाण्डवैस्सह
तथा परिवृतं दृष्ट्वा द्रोणमाचार्यसत्तमम्
पुत्रास्ते सर्वतो यत्ता ररक्षुर्द्रोणमाहवे
बलार्णवौ ततस्तौ तु समेयातां निशामुखे
वातोद्धूतौ क्षुब्धसत्त्वौ भैरवौ सागराविव
ततो द्रोणं महाराज पाञ्चाल्यः पञ्चभिश्शरैः
विव्याध हृदये तूर्णं सिंहनादं ननाद च
तं द्रोणः पञ्चविंशत्या विद्ध्वा भारत संयुगे
चिच्छेदान्येन भल्लेन धनुरस्य महाप्रभम्
धृष्टद्युम्नस्तु निर्विद्धो रणे द्रोणेन भारत
उत्ससर्ज धनुस्तूर्णं सन्दष्टदशनच्छदः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/142/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/142/</guid>
      <description>सञ्जयः-
ततस्ते प्राद्रवन्सर्वे त्वरिता युद्धदुर्मदाः
अमृष्यमाणास्संरब्धा युयुधानरथं प्रति
ते रथैः कल्पितै राजन्हेमरूप्यविभूषितैः
सादिभिश्च गजैश्चैव परिवव्रुस्स्म सात्वतम्
अथैनं कोष्ठकीकृत्य सर्वतस्ते महारथाः
सिंहनादांस्तदा चक्रुस्तर्जयन्तश्च सात्यकिम्
तेऽभ्यवर्षञ्छरैस्तीक्ष्णैस्सात्यकिं सत्यविक्रमम्
त्वरमाणा महावीर्या माधवस्य वधैषिणः
तान्दृष्ट्वाऽऽपततस्तूर्णं शैनेयः परवीरहा
प्रत्यगृह्णान्महाबाहुर्विमुञ्चन्विशिखान्बहून्
तत्र वीरो महेष्वासस्सात्यकिर्युद्धदुर्मदः
निचकर्त शिरांस्युग्रैश्शरैस्सन्नतपर्वभिः
हस्तिहस्तान्हयग्रीवा बाहूनपि च सायुधान्
क्षुरप्रैरर्धचन्द्रैश्च तावकानां स माधवः
पताकैश्चामरैश्चैव श्वेतच्छत्रैश्च भारत
बभूव वसुधा कीर्णा नक्षत्रैर्द्यौरिव प्रभो
तेषां तु युयुधानेन युध्यतां निशि भारत
बभूव तुमुलश्शब्दः प्रेतानां क्रन्दतामिव
तेन शब्देन महता पूरिताऽभूद्वसुन्धरा
रात्रिस्समभवच्चैव तीव्ररूपा भयावहा</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/143/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/143/</guid>
      <description>सञ्जयः-
ततो युधिष्ठिरो राजा स्वसैन्यं प्रेक्ष्य विद्रुतम्
अपयाने मनः कृत्वा फल्गुनं वाक्यमब्रवीत्
युधिष्ठिरः-
पश्य कर्णं महेष्वासं धनुष्पाणिमवस्थितम्
निशीथे दारुणे काले तपन्तमिव भास्करम्
कर्णसायकनुन्नानां क्रोशतामेष निस्स्वनः
अनिशं श्रूयते पार्थ त्वद्बन्धूनामबन्धुवत्
यथा विसृजतश्चास्य सन्दधानस्य चाशुगान्
पश्यामि जयविक्रान्तं क्षपयिष्यति नो ध्रुवम्
सञ्जयः-
यदत्रानन्तरं कार्यं प्राप्तकालं प्रपश्यसि
कर्णस्य वधसंयुक्तं तत्कुरुष्व धनञ्जय
एवमुक्तो महाराज पार्थः कृष्णमथाब्रवीत्
अर्जुनः-
भीतः कुन्तीसुतो राजा राधेयस्याद्य विक्रमात्
एवं गते प्राप्तकालं कर्णानीके पुनः पुनः
भवान्व्यवस्यते किं वा द्रवते हि वरूथिनी
द्रोणसायकनुन्नानां भग्नानां मधुसूदन</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/144/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/144/</guid>
      <description>धृतराष्ट्रः-
यत्तद्वैकर्तनः कर्णो राक्षसश्च घटोत्कचः
निशीथे समसज्जेतां तद्युद्धमभवत्कथम्
कीदृशं चाभवद्रूपं तस्य घोरस्य रक्षसः
येन वैकर्तनः कर्णस्सङ्ग्रामे तेन निर्जितः
रथश्च कीदृशस्तस्य मायास्सर्वायुधानि च
किम्प्रमाणा हयास्तस्य रथकेतुर्धनुस्तथा
कीदृशं वर्म चैवास्य शिरस्त्राणं च कीदृशम्
पृष्टस्तन्मे समाचक्ष्व सर्वमेतद्यथातथम्
सञ्जयः-
लोहिताक्षो महाबाहुस्ताम्रास्यो निर्णतोदरः
ऊर्ध्वरोमा हरिश्मश्रुश्शङ्कुकर्णो महाहनुः
आकर्णाद्दारितास्यश्च तीक्ष्णदंष्ट्रः करालवान्
सुदीर्घताम्रजिह्वोष्ठो लम्बभ्रूस्स्थूलनासिकः
नीलाङ्गो लोहितग्रीवो गिरिवर्ष्मा भयङ्करः
महाकायो महाबाहुर्महाशीर्षो महाबलः
विकटो विषमो भीमो विनतोद्बद्धपिण्डकः
स्थूलस्फिग्गण्डनासश्च शिथिलोपचयो महान्
तथैव हस्ताभरणी महामायोऽङ्गदी तथा
उरसाऽधारयन्निष्कमग्निमालां यथाऽचलः
तस्य हेममयं छत्रं बहुरूपाङ्गशोभितम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/145/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/145/</guid>
      <description>सञ्जयः-
तस्मिंस्तथा वर्तमाने कर्णराक्षसयोर्मृधे
अलायुधो राक्षसेन्द्रो वीर्यवानभ्यवर्तत
महत्या सेनया युक्तस्सुयोधनमुपागमत्
राक्षसानां विरूपाणां सहस्रैः परिवारितः
नानारूपधरैर्वीरैः पूर्ववैरमनुस्मरन्
तस्य ज्ञातिर्हि विक्रान्तो ब्राह्मणादो बको हतः
किम्मीरश्च महातेजा हिडिम्बश्च सखा तदा
स दीर्घकालाध्युषितं पूर्ववैरमनुस्मरन्
विज्ञायैतन्निशायुद्धं जिघांसुर्भीममाहवे
स मत्त इव मातङ्गस्सङ्क्रुद्व इव चोरगः
दुर्योधनमिदं वाक्यमब्रवीद्युद्धलालसः
अलायुधः-
विदितं ते महाराज यथा भीमेन राक्षसाः
हिडिम्बबककिम्मीरा निहता मम बान्धवाः
परामर्शश्च कन्याया हिडिम्बायाः पुरा कृतः
किमन्यद्राक्षसानन्यानस्मांश्च परिभूय ह
तमहं सगणं राजन्सवाजिरथकुञ्जरम्
हैडिम्बिं च सहामात्यं हन्तुमभ्यागता वयम्
अद्य कुन्तीसुतान्सर्वान्वासुदेवपुरोगमान्
हत्वाऽहं भक्षयिष्यामि सर्वैरनुचरैस्सह</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/146/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/146/</guid>
      <description>सञ्जयः-
सम्प्रेक्ष्य भीमं समरे रक्षसा ग्रस्तमन्तिकात्
वासुदेवोऽब्रवीद्वाक्यं घटोत्कचमिदं तदा
श्रीभगवान्-
पश्य भीमं महाबाहो रक्षसा ग्रस्तमन्तिकात्
पश्यतां सर्वसैन्यानां तव चैव महाद्युते
स कर्णं त्वं समुत्सृज्य राक्षसेन्द्रमलायुधम्
जहि क्षिप्रं महाबाहो पश्चात्कर्णं वधिष्यसि
सञ्जयः-
स वार्ष्णेयवचश्श्रुत्वा कर्णमुत्सृज्य वीर्यवान्
युयुधे राक्षसेन्द्रेण बकभ्रात्रा घटोत्कचः
तयोस्तु तुमुलं युद्धं बभूव निशि रक्षसोः
अलायुधस्य योधांस्तु राक्षसान्भीमदर्शनान्
वेगेनापततश्शूरान्प्रगृहीतशरासनान्
आत्तायुधस्तु सङ्क्रुद्धो युयुधानो महारथः
नकुलस्सहदेवश्च चिच्छिदुर्निशितैश्शरैः
सर्वांश्च समरे राजन्किरीटी क्षत्रियर्षभान्
परिचिक्षेप बीभत्सुस्सर्वतः प्रकिरञ्छरान्
कर्णश्च समरे राजन्व्यद्रावयत पार्थिवान्
धृष्टद्युम्नशिखण्ड्यादीन्पाञ्चालानां महारथान्
तान्वध्यमानान्दृष्ट्वा तु भीमो भीमपराक्रमः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/147/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/147/</guid>
      <description>सञ्जयः-
निहत्यालायुधं वीरः प्रहृष्टात्मा घटोत्कचः
ननाद विविधान्नादान्वाहिन्याः प्रमुखे तव
तस्य तं तुमुलं शब्दं श्रुत्वा हृदयकम्पनम्
तावकानां महाराज भयमासीत्सुदारुणम्
अलायुधविषक्तं तु भैमसेनिं महाबलम्
दृष्ट्वा कर्णो महाबाहुः पाञ्चालान्समुपाद्रवत्
दशभिर्दशभिर्बाणैर्धृष्टद्युम्नशिखण्डिनौ
दृढैः पूर्णायतोत्सृष्टैर्बिभेद नतपर्वभिः
ततः परमनाराचैर्युधामन्यूत्तमौजसौ
सात्यकिं च रथोदारं कम्पयमास मार्गणैः
तेषामप्यस्यतां तत्र सर्वेषां सव्यदक्षिणम्
मण्डलान्येव चापेषु व्यदृश्यन्त जनाधिप
तेषां ज्यातलनिर्घोषो रथनेमिस्वनश्च ह
मेघानामिव घर्मान्ते बभूव तुमुलो निशि
ज्यानेमिघोषस्तनयित्नुमान्वै धनुस्तटिन्मण्डलकेतुशृङ्गः
शरौघवाताकुलवृष्टिमांश्च सङ्ग्राममेघस्स बभूव राजन्
तदद्भुतं शैल इवाप्रकम्प्यो वर्षन्महाशैलसमानसारः
विध्वंसयामास रणे नरेन्द्र वैकर्तनश्शत्रुगणावमर्दी
ततोऽतुलैर्वज्रनिपातकल्पैश्शितैश्शरैः काञ्चनचित्रपुङ्खैः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/148/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/148/</guid>
      <description>धृतराष्ट्रः-
तस्मिन्हते महामाये महातेजसि राक्षसे
अमर्षिताः पाण्डवेयाः किमकुर्वन्महारणे
मर्दिताश्च भृशं युद्धे किमकुर्वत सञ्जय
ये च तेऽभ्यद्रवन्द्रोणं व्यूढानीकं प्रहारिणः
सृञ्जयास्सह पाञ्चालैस्तेऽकुर्वन्किं महारणे
सौमदत्तेर्वधाद्द्रोणमायत्तं सैन्धवस्य च
अमर्षाज्जीवितं त्यक्त्वा गाहमानं वरूथिनीम्
जृम्भमाणमिव व्याघ्रं व्यात्ताननमिवान्तकम्
कथं प्रत्युद्ययुर्द्रोणमजय्यं कुरुसृञ्जयाः
आचार्यं ये च रक्षन्ति दुर्योधनपुरोगमाः
द्रौणिकर्णकृपास्तात ते ह्यकुर्वन्किमाहवे
भारद्वाजं जिघांसन्तौ सव्यसाचिवृकोदरौ
आर्च्छतां मामकान्युद्धे कथं सञ्जय शंस मे
सिन्धुराजवधेनेमे घटोत्कचवधेन ते
अमर्षिताश्च सङ्क्रुद्धा रणं चक्रुः कथं युधि
सञ्जयः-
हैडिम्बिं निहतं दृष्ट्वा विशीर्णमिव पर्वतम्
पाण्डवा दीनमनसस्सर्वे शोकबाष्पाकुलेक्षणाः
वासुदेवस्तु हर्षेण महताऽभिपरिप्लुतः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/149/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/149/</guid>
      <description>अर्जुनः-
कथमस्मद्धितार्थं ते कैश्चोपायैर्जनार्दन
जरासन्धप्रभृतयो घातिताः पृथिवीश्वराः
श्रीभगवान्-
जरासन्धश्चेदिराजो नैषादिश्च महाबलः
यदि स्युर्न हताः पूर्वमिदानीं स्युर्भयङ्कराः
दुर्योधनस्तानवश्यं वृणुयाद्रथसत्तमान्
तेऽस्माभिर्नित्यसङ्क्रुद्धास्संश्रयेयुश्च कौरवान्
ते हि वीरा महात्मानः कृतास्त्रा दृढयोधिनः
धार्तराष्ट्रचमूं कृत्स्नां रक्षेयुरमरा इव
सूतपुत्रो जरासन्धश्चेदिराजनिषादजौ
सुयोधनं समाश्रित्य तपेरन्पृथिवीमिमाम्
योगैरभिहतास्तैस्तैस्तन्मे शृणु धनञ्जय
अजय्या हि विना योगं मृधे ते दैवतैरपि
एकैको हि पृथक् तेषां समस्तां रिपुवाहिनीम्
योधयेत्समरे तात लोकपालाभिपालिताम्
जरासन्धो हि रुषितो रौक्मिणेयप्रधर्षितः
अस्मद्वधार्थं चिक्षेप गदां वै लोहितां मुखे
सीमन्तमिव कुर्वाणा नभसः पावकप्रभा
व्यदृश्यत पतन्ती सा शक्रमुक्ता यथाऽशनिः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/150/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/150/</guid>
      <description>धृतराष्ट्रः-
एकवीरवधे मोघां शक्तिं सूतात्मजे यदा
कस्माद्भैमे समुत्सृज्य स तां पार्थे न मुक्तवान्
तस्मिन्हते हता हि स्युस्सर्वे पाण्डवसृञ्जयाः
एकवीरवधे कस्माद्युद्धे न जयमादधात्
आहूतो न निवर्तेयमिति तस्य महाव्रतम्
स्वयमाह्वयितव्यस्तु सूतपुत्रेण फल्गुनः
ततो द्वैरथमानीय फल्गुनं शक्रदत्तया
जघान न वृषा कस्मात्तन्ममाचक्ष्व सञ्जय
नूनं बुद्धिविहीनश्चानुपायाश्च मे सुताः
शत्रुभिर्व्यंसितोपाया विजयेरन् कथं रिपून्
साऽप्यस्य परमा शक्तिर्जयस्य च परायणम्
सा शक्तिर्वासुदेवेन व्यंसिता च घटोत्कचे
कुणेर्यथा हस्तगतं हरेद्बिल्वं बली यथा
तथा शक्तिरमोघा सा मोघीभूता घटोत्कचे
यथा वराहस्य शुनश्च युध्यतोस्तयोरभावे श्वपचस्य लाभः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/151/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/151/</guid>
      <description>सञ्जयः-
हते घटोत्कचे राजन्कर्णेन निशि राक्षसे
प्रणदत्सु च हृष्टेषु तावकेषु युयुत्सुषु
आपतत्सु च वेगेन वध्यमाने बलेऽपि च
विगाढायां रजन्यां च दैन्यं राजा परं गतः
अब्रवीच्च महाबाहुर्भीमसेनं परन्तपम्
युधिष्ठिरः-
आवारय महाबाहो धार्तराष्ट्रस्य वाहिनीम्
हैडिम्बस्य विघातेन मोहो मामाविशन्महान्
सञ्जयः-
एवं भीमं समादिश्य स्वरथं समुपाविशत्
अश्रुपूर्णमुखो राजा निश्श्वसंश्च पुनः पुनः
कश्मलं प्राविशद्घोरं दृष्ट्वा कर्णस्य विक्रमम्
तं तथा व्यथितं दृष्ट्वा कृष्णो वचनमब्रवीत्
श्रीभगवान्-
मा व्यथां कुरु कौन्तेय नैतत्त्वय्युपपद्यते
वैक्लव्यं भरतश्रेष्ठ यथा प्राकृतपूरुषे
उत्तिष्ठ राजन्युध्यस्व वह गुर्वीं धुरं विभो</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/152/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/152/</guid>
      <description>सञ्जयः-
घटोत्कचे च निहते सूतपुत्रेण तां निशाम्
दुःखामर्षवशं प्राप्तो धर्मपुत्रो युधिष्ठिरः
दृष्ट्वा भीमेन महतीं वार्यमाणां चमूं तव
धृष्टद्युम्नमुवाचेदं कुम्भयोनिं निवारय
त्वं हि द्रोणविनाशाय समुत्पन्नो हुताशनात्
सशरः कवची खड्गी धन्वी च परतापनः
अभिद्रव रणे द्रोणं मा च ते भीः कथञ्चन
जनमेजयश्शिखण्डी च दौर्मुखिश्च यशोधरः
अभिद्रवत संरब्धाः कुम्भयोनिं समन्ततः
नकुलस्सहदेवश्च द्रौपदेयाश्च दंशिताः
द्रुपदश्च विराटश्च पुत्रभातृसमन्वितौ
सात्यकिः केकयाश्चैव पाण्डवश्च धनञ्जयः
अभिद्रवन्तु वेगेन कुम्भयोनिवधेप्सया
तथैव रथिनस्सर्वे हस्त्यश्वं यच्च किञ्चन
पदाताश्च रणे द्रोणं पातयन्तु महारथम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/153/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/153/</guid>
      <description>सञ्जयः-
ततो दुर्योधनो द्रोणमभिगम्येदमब्रवीत्
अमर्षवशमापन्नो जनयन्हर्षतेजसी
दुर्योधनः-
न मर्षणीयास्सङ्ग्रामे विश्रम्यन्तश्श्रमान्विताः
सपत्ना ग्लानमनसो लब्धलक्षा विशेषतः
तत्तु मर्षितमस्माभिर्भवतः प्रियकाम्यया
त एते परिविश्रान्ताः पाण्डवा बलवत्तराः
सर्वथा परिहीनास्तु तेजसा च बलेन च
भवता पाल्यमानास्तु मामका दीनचेतसः
दिव्यान्यस्त्राणि सर्वाणि ब्राह्मास्त्रादीनि यानि च
तानि सर्वाणि तिष्ठन्ति भवत्येव विशेषतः
न पाण्डवेया न वयं नान्ये लोके धनुर्धराः
युध्यमानस्य ते तुल्यास्सत्यमेतद्ब्रवीमि ते
ससुरासुरगन्धर्वानिमाँल्लोकान्द्विजोत्तम
सर्वास्त्रविद्भवान्हन्याद्दिव्यैरस्त्रैर्न संशयः
स भवान्मर्षयत्येनांस्तव तुल्यानवेत्य च
शिष्यत्वं वा पुरस्कृत्य मम वा मन्दभाग्यताम्
सञ्जयः-
एवमुक्तस्ततो द्रोणः कोपितश्च सुतेन ते</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/154/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/154/</guid>
      <description>सञ्जयः-
त्रिभागमात्रशेषायां रात्र्यां युद्धमवर्तत
कुरूणां पाण्डवानां च संहृष्टानां विशाम्पते
अथ चन्द्रप्रभां मुष्णन्नादित्यस्य पुरस्सरः
अरुणोऽभ्युदयाञ्चक्रे ताम्रीकुर्वन्निदं जगत्
प्रकाशमकरोद्व्योम जगत्संरञ्जयन्निव
ततो द्वैधीकृते सैन्ये द्रोणः पाञ्चालसोमकान्
अभ्यद्रवत्सपाञ्चालान्दुर्योधनपुरोगमाः
श्रीभगवान्-
द्वैधीकृतान्कुरून्दृष्ट्वा माधवोऽर्जुनमब्रवीत्
सपत्नान्सव्यतः कुर्मि सव्यसाचिन्निमान्कुरून्
सञ्जयः-
स माधवमनुज्ञाय कुरुष्वेति धनञ्जयः
द्रोणकर्णौ महेष्वासौ सव्यतः पर्यवर्तत
अभिप्रायं तु कृष्णस्य ज्ञात्वा परपुरञ्जयः
आजिशीर्षगतं दृष्ट्वा भीमं फल्गुनमब्रवीत्
भीमसेनः-
अर्जुनार्जुन बीभत्सो शृणु मे तत्त्वतो वचः
यदर्थं क्षत्रियस्सूते तस्य कालोऽयमागतः
अस्मिंश्चेदागते काले श्रेयो न प्रतिपत्स्यसे
असम्भावितरूपस्सन् सुनृशंसं करिष्यसि
धर्मं श्रियं यशो लोके सत्येनानृण्यमाप्नुहि</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/155/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/155/</guid>
      <description>सञ्जयः-
ते तथैव महाराज दंशिता रणमूर्धनि
सन्ध्यागतं सहस्रांशुमादित्यमुपतस्थिरे
उदिते तु सहस्रांशौ तप्तकाञ्चनसप्रभे
प्रकाशितेषु लोकेषु पुनर्युद्धमवर्तत
द्वन्द्वानि यानि तत्रासन्संसक्तानि पुरोदयात्
तान्येवाभ्युदिते सूर्ये समसज्जन्त भारत
नरैर्हया हयैर्नागाः पादाताश्चापि कुञ्जरैः
हया हयैस्समाजग्मुः पादाताश्च पदातिभिः
रथैर्हया हयैर्नागास्तथैव भरतर्षभ
संसक्ताश्च वियुक्ताश्च योधास्सन्न्यपतन्रणे
ते रात्रौ कृतकर्माणश्श्रान्तास्सूर्यस्य तेजसा
क्षुत्पिपासापरीताङ्गा विसञ्ज्ञा बहवोऽभवन्
शङ्खभेरीमृदङ्गानां कुञ्जराणां च गर्जताम्
विष्फारितविसृष्टानां कार्मुकाणां च कूजताम्
शब्दस्समभवद्राजन्दिविस्पृग्भरतर्षभ
द्रवतां च पदातीनां शस्त्राणां विनिपात्यताम्
हयानां हेषतां चैव रथानां च विवर्तताम्
क्रोशतां गर्जतां चैव तदाऽऽसीत्तुमुलं महत्
व्याविद्धस्तुमुलश्शब्दो द्यामगच्छन्महास्वनः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/156/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/156/</guid>
      <description>सञ्जयः-
ततो दुश्शासनः क्रुद्धस्सहदेवमुपाद्रवत्
रथवेगेन तीव्रेण कम्पयन्निव मेदिनीम्
तस्यापतत एवाशु भल्लेनामित्रकर्शनः
माद्रीसुतस्सूतश्शिरस्सशिरस्सशिरस्त्राणमच्छिनत्
नैव दुश्शासनस्सूतं नैव कश्चन सैनिकः
हृतोत्तमाङ्गमाशुत्वात्सहदेवेन बुद्धवान्
यदा त्वसङ्गृहीतत्वात्प्रयान्त्यश्वा यथातथम्
ततो दुश्शासनस्सूतं बुबुधे गतजीवितम्
स हयान्सन्निगृह्याजौ स्वयं हयविशारदः
युयुधे रथिनां श्रेष्ठश्चित्रं लघु च सुष्ठु च
तदस्यापूजयन्कर्म स्वे परे चापि संयुगे
हतसूतरथेनाजौ व्यचरद्यदभीतवत्
सहदेवस्तु तानश्वांस्तीक्ष्णैर्बाणैरवाकिरत्
पीड्यमानाश्शरैरश्वा प्राद्रवंस्ते ततस्ततः
स रश्मिषु विषक्तत्वादुत्ससर्ज शरासनम्
धनुषा कर्म कुर्वंस्तु स रश्मीन्पुनरुत्सृजत्
छिद्रेष्वेतेषु तं बाणैर्माद्रीपुत्रोऽप्यवाकिरत्
परीप्संस्त्वत्सुतं कर्णस्तदन्तरमवापतत्
वृकोदरस्ततः कर्णं त्रिभिर्भल्लैस्समाहितैः
आकर्णमुक्तैरभ्यघ्नद्बाह्वोरुरसि चोन्नदन्
स निवृत्तस्ततः कर्णस्सङ्घट्टित इवोरगः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/157/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/157/</guid>
      <description>सञ्जयः-
तस्मिंस्तथा वर्तमाने गजाश्वरथसङ्क्षये
दुश्शासनो महाराज धृष्टद्युम्नमयोधयत्
स तु रुक्मरथासक्तो दुश्शासनशरार्दितः
अमर्षात्तव पुत्रस्य शरैर्वाहानवाकिरत्
क्षणेन स रथश्चास्य सध्वजस्सहसारथिः
नादृश्यत महाराज पार्षतस्य शरैश्चितः
दुश्शासनस्तु राजेन्द्र पाञ्चाल्यस्य महात्मनः
नाशकत्प्रमुखे स्थातुं शरजालप्रपीडितः
स तु दुश्शासनं बाणैर्विमुखीकृत्य पार्षतः
किरञ्छरसहस्राणि द्रोणमेवाभ्ययाद्रणे
प्रत्यपद्यत हार्दिक्यः कृतवर्मा त्वनन्तरम्
सोदर्याणां त्रयश्चैव सर्वतः पर्यवारयन्
तं यमौ पृष्ठतोऽन्वैतां रक्षन्तौ पुरुषर्षभौ
द्रोणायाभिमुखं यान्तं दीप्यमानमिवानलम्
सम्प्रहारमकुर्वंस्ते सर्वे च सुमहारथाः
अमर्षितास्सत्त्ववन्तः कृत्वा मरणमग्रतः
शुद्धात्मानश्शुद्धवृत्ता राजन्स्वर्गपुरस्कृताः
आर्यं युद्धमकुर्वन्त परस्परजिगीषवः
शुद्धाभिजनकर्माणो मतिमन्तो जनाधिपाः
धर्मयुद्धमयुध्यन्त काङ्क्षन्तो गतिमुत्तमाम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/158/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/158/</guid>
      <description>सञ्जयः-
पाञ्चालानां रणे द्रोणश्चकर कदनं महत्
यथा शक्रो रणे क्रुद्धो दानवानां क्षयं पुरा
द्रोणास्त्रेण महाराज वध्यमानाः परे युधि
अत्रसन्तो रणे द्रोणात्सत्त्ववन्तो महारथाः
युध्यमाना महाराज पाञ्चालास्सृञ्जयास्तथा
द्रोणमेवाभ्ययुर्युद्धे मोहयन्तो महारथम्
तेषु तूत्साद्यमानेषु पाञ्चालेषु महात्मना
अभवद्भैरवो नादो वध्यतां शरशक्तिभिः
वध्यमानेषु सङ्ग्रामे पाञ्चालेषु महात्मना
उदीर्यमाणे द्रोणास्त्रे पाञ्चालान्भयमाविशत्
दृष्ट्वा च नरनागाश्वपत्तीनां विपुलं क्षयम्
पाण्डवेया महाराज नाशंसुर्विजयं तदा
पाण्डवेयाः
कच्चिद्द्रोणो न नस्सर्वान्क्षपयेत्परमास्त्रवित्
समिद्धश्शिशिरापाये दहन्कक्षमिवानलः
न चैनं संयुगे कश्चित्समर्थः प्रतिवीक्षितुम्
न चैनमर्जुनो जातु प्रतियुध्येत धर्मवित्
सञ्जयः-
त्रस्तान्कुन्तीसुतान्दृष्ट्वा द्रोणसायकपीडितान्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/159/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/159/</guid>
      <description>सञ्जयः-
तं दृष्ट्वा परमोद्विग्नं शोकोत्तरमचेतसम्
पाञ्चालराजस्य सुतो धृष्टद्युम्नस्समाद्रवत्
य इष्ट्वा मनुजेन्द्रेण द्रुपदेन महामखे
लब्धो द्रोणविनाशाय समिद्धेऽग्नौ परन्तपः
स धनुर्जैत्रमादाय घोरं जलदनिस्स्वनम्
दृढज्यमजरं दिव्यं शरांश्चाशीविषोपमान्
सन्दधे कार्मुके तस्मिञ्शरमाशीविषोपमम्
द्रोणं जिघांसुः पाञ्चाल्यो गतज्वालमिवानलम्
तस्य रूपं शरस्यासीद्धनुर्ज्यामण्डलान्तरे
द्योततो भास्करस्येव घनान्ते परिविष्यतः
पार्षतेन परामृष्टं ज्वलन्तमिव तद्धनुः
अन्तकालमनुप्राप्तं मेनिरे वीक्ष्य सैनिकाः
तमिषुं संहितं तेन भारद्वाजः प्रतापवान्
दृष्ट्वाऽमन्यत देहस्य कालपर्यायमागतम्
ततस्स यत्नमातिष्ठदाचार्यस्तस्य वारणे
न चास्यास्त्राणि राजेन्द्र प्रादुरासन्महात्मनः
तस्य त्वहानि चत्वारि क्षपा चैकाऽस्यतो गता
तस्य चाह्नस्त्रिभागेन क्षयं जग्मुः पतत्रिणः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/160/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/160/</guid>
      <description>सञ्जयः-
ततश्चतुर्दिशं सैन्यं द्रुपदस्याभिसंवृतः
निर्दहन्क्षत्रियव्रातं द्रोणः पर्यचरद्रणे
हत्वा विंशतिसाहस्रान्क्षत्रियानरिमर्दनः
दशायुतानि तीक्ष्णाग्रैरवधीद्विशिखैश्शितैः
सोऽतिष्ठदाहवे यत्तो विधूमोऽग्निरिव ज्वलन्
क्षत्रियाणामभावाय ब्राह्ममस्त्रमुपाश्रितः
पाञ्चाल्यं विरथं भूमौ हतसर्वायुधं वशी
अविषह्यं महात्मानं युयुधानस्समभ्ययात्
ततस्स्वरथमारोप्य पाञ्चाल्यमरिमर्दनः
अब्रवीदभिसम्प्रेक्ष्य द्रोणमस्यन्तमन्तिकात्
सात्यकिः-
न त्वदन्य इहाचार्यं योद्धुमुत्सहते पुमान्
त्वरस्व प्राग्वधायैव त्वयि भारस्समाहितः
सञ्जयः-
स तथोक्तो महाबाहुस्सर्वभारसहं नवम्
परिमृज्याददे क्षिप्रमायुधप्रवरं दृढम्
संरब्धश्च शरानस्यन्द्रोणं दुर्वारणं रणे
विवारयिषुराचार्यं शरवर्षैरवाकिरत्
तौ न्यवारयतां श्रेष्ठौ संरब्धौ रणशोभिनौ
उदीरयेतां ब्राह्माणि दिव्यान्यस्त्राण्यनेकशः
स महास्त्रैर्महाराज द्रोणमाच्छादयद्रणे
निहत्य सर्वाण्यस्त्राणि भारद्वाजस्य पार्षतः
वसातींश्च शिबींश्चैव बाह्लीकान्कौरवानपि</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/161/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/161/</guid>
      <description>सञ्जयः-
ततो द्रोणे हते राजन्कुरवश्शस्त्रविक्षिताः
हतप्रवीरा विध्वस्ता भृशं शोकपरायणाः
विचेतसो हतोत्साहाः कश्मलाभिहतौजसः
आर्तस्वरेण महता पुत्रं ते पर्यवारयन्
विषण्णवदना दीना वीक्षमाणा दिशो दश
अश्रुकण्ठा यथा दैत्या हिरण्याक्षे पुरा हते
स तैः परिवृतो राजा त्रस्तैः क्षुद्रमृगैरिव
अशक्नुवन्नवस्थातुमपायात्तनयस्तव
क्षुत्पिपासापरिश्रान्ता योधास्ते तव भारत
आदित्येन च सन्तप्ता भृशं विमनसोऽभवन्
भास्करस्येव पतनं समुद्रस्येव शोषणम्
विपर्यासं यथा मेरोर्वासवस्येव निर्जयम्
अप्रेक्षणीयं तद्दृष्ट्वा भारद्वाजस्य पातनम्
त्रस्तरूपधरा राजन्कौरवाः प्राद्रवन्भयात्
गान्धारराजश्शकुनिस्त्रस्स्तब्धश्च सैनिकैः
हतं रुक्मरथं दृष्ट्वा प्राद्रवत्सहितो रथैः
वरूथिनीं वेगवतीं विद्रुतां सपताकिनीम्</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/162/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/162/</guid>
      <description>धृतराष्ट्रः-
अधर्मेण हतं श्रुत्वा धृष्टद्युम्नेन सञ्जय
ब्राह्मणं पितरं वृद्धमश्वत्थामा किमब्रवीत्
मानवं वारुणाग्नेयं ब्राह्ममस्त्रं च वीर्यवान्
ऐन्द्रं नारायणं चैव यस्मिन्नित्यं प्रतिष्ठितम्
तमधर्मेण धर्मिष्ठं धृष्टद्युम्नेन संयुगे
श्रुत्वा निहतमाचार्यं सोऽश्वत्थामा किमब्रवीत्
येन रामादवाप्यैव धनुर्वेदं महात्मना
प्रोक्तान्यस्त्राणि दिव्यानि पुत्राय गुणकाङ्क्षिणा
एकमेव हि लोकेऽस्मिन्नात्मतो गुणवत्तरम्
इच्छन्ति पुत्रं पुरुषा लोके नान्यं कथञ्चन
आचार्याणां भवन्त्येव रहस्यानि महात्मनाम्
तानि पुत्राय वा दद्युश्शिष्यायानुगताय वा
स शिष्यः प्राप्य तत्सर्वं सविशेषं च सञ्जय
शूरश्शारद्वतीपुत्रस्सङ्ख्ये द्रोणादनन्तरः
रामस्यानुसमश्शस्त्रे पुरन्दरसमो युधि
कार्तवीर्यसमो वीर्ये बृहस्पतिसमो मतौ</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/163/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/163/</guid>
      <description>सञ्जयः-
प्रादुर्भूते ततस्तस्मिन्नस्त्रे नारायणे प्रभो
प्रावात्सपृषतो वायुरनभ्रे स्तनयित्नुमान्
चचाल पृथिवी चापि चुक्षुभे च महोदधिः
प्रतिस्रोतः प्रवृत्ताश्च गन्तुं तत्र समुद्रगाः
शिखराणि व्यशीर्यन्त गिरीणां तत्र भारत
अपसव्यं मृगाश्चैव पाण्डुसेनां प्रचक्रिरे
तमसा चावकीर्यन्त सूर्यश्च कलुषोऽभवत्
सम्पतन्ति च भूतानि क्रव्यादानि प्रहृष्टवत्
देवदानवगन्धर्वास्त्रस्ता आसन्विशाम्पते
भयं तदभवत्तीव्रं दृष्ट्वा तद्व्याकुलं महत्
व्यथितास्सर्वराजानस्तदा ह्यासन्विचेतसः
ते दृष्ट्वा घोररूपं तद् द्रौणेरस्त्रं भयावहम्
धृतराष्ट्रः-
निवर्तितेषु सैन्येषु द्रोणपुत्रेण संयुगे
भृशं शोकाभितप्तेन पितुर्वधममृष्यता
कुरूनापततो दृष्ट्वा धृष्टद्मुम्नस्य रक्षणे
को मन्त्रः पाण्डवेष्वासीत्तन्ममाचक्ष्व सञ्जय
सञ्जयः-
प्रागेव विद्रुतान्दृष्ट्वा धार्तराष्ट्रान्युधिष्ठिरः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/164/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/164/</guid>
      <description>सञ्जयः-
अर्जुनस्य वचश्श्रुत्वा नोचुस्तत्र महारथाः
अप्रियं वा प्रियं वाऽपि महाराज धनञ्जयम्
ततः क्रुद्धो महाबाहुर्भीमसेनोऽभ्यभाषत
कुत्सयन्निव कौन्तेयमर्जुनं भरतर्षभ
भीमः-
मुनिर्यथाऽरण्यगतो भाषसे धर्मसंहितम्
न्यस्तदण्डो यथा पार्थं ब्राह्मणस्संशितव्रतः
क्षतत्राता क्षताज्जीर्णः क्षन्तास्त्रिष्वथ साधुषु
क्षत्रियः क्षितिमाप्नोति क्षिप्रं धर्मं यशश्श्रियः
स भवान्क्षत्रियगुणैर्युक्तस्सर्वैः कुलोद्वहः
अविपश्चिद्यथा वाचं व्याहरन्नाद्य शोभसे
पराक्रमस्ते कौन्तेय शक्रस्येव शचीपतेः
न चातिवर्तसे धर्मं वेलामिव महोदधिः
न पूजयेत्त्वा को ह्यत्र यत्त्रयोदशवार्षिकम्
अमर्षं पृष्ठतः कृत्वा धर्ममेवाभिकाङ्क्षसे
दिष्ट्या तात मनस्तेऽद्य स्वधर्ममनुवर्तते
आनृशंस्ये च ते बुद्धिर्दिष्ट्या सततमच्युत
यत्तु धर्मप्रवृत्तस्य हृतं राज्यमधर्मतः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/165/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/165/</guid>
      <description>धृतराष्ट्रः-
साङ्गो वेदो यथान्यायं येनाधीता महात्मना
यस्मिन्साक्षाद्धनुर्वेदो श्रीनिकेते प्रतिष्ठितः
यस्य प्रसादात्कर्माणि कुर्वन्ति पुरुषर्षभाः
अमानुषाणि सङ्ग्रामे देवैरसुकराणि च
तस्मिन्नाक्रुश्यति द्रोणे महर्षितनये यथा
नीचं कर्म कृतं तेन क्षुद्रेण गुरुघातिना
तस्मिन्नाक्रुश्यति द्रोणे समक्षं पापकर्मणा
नामर्षं तत्र कुर्वन्ति धिक्क्षत्रं धिगमर्षिताम्
पार्थास्सर्वे च राजानः पृथिव्यां ये धनुर्धराः
श्रुत्वा किमाहुः पाञ्चाल्यं तन्ममाचक्ष्व सञ्जय
सञ्जयः-
श्रुत्वा द्रुपदपुत्रस्य ता वाचः क्रूरकर्मणः
तूष्णीं बभूवू राजानस्सर्व एव विशां पते
अर्जुनस्तु कटाक्षेण जिह्मं विप्रेक्ष्य पार्षतम्
सबाष्पमतिनिश्श्वस्य धिग्धिगिति चाब्रवीत्
युधिष्ठिरश्च भीमश्च यमौ कृष्णस्तथाऽपरे</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/166/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/166/</guid>
      <description>सञ्जयः-
ततस्स कदनं चक्रे रिपूणां द्रोणनन्दनः
युगान्ते सर्वभूतानां कालसृष्ट इवान्तकः
ध्वजद्रुमं शस्त्रशृङ्गं हतनागमहाशिलम्
अश्वकिम्पुरुषाकीर्णं शरासनलतावृतम्
स्थूलक्रव्यादसङ्क्रुष्टं भूतयक्षगणाकुलम्
निहत्य शात्रवान्भल्लैस्सोऽचिनोद्देहपर्वतम्
ततो वेगेन महता विनद्य स नरर्षभः
प्रतिज्ञां श्रावयामास पुनरेव तवात्मजम्
अश्वत्थामा-
यस्मात्सम्मोह्य चाचार्यं धर्मकञ्चुकमास्थितः
मुञ्च शस्त्रमिति प्राह कुन्तीपुत्रो युधिष्ठिरः
तस्मात्सम्पश्यतस्तस्य द्रावयिष्यामि वाहिनीम्
विद्राव्य सर्वान्हन्ताऽस्मि जाल्मं पाञ्चाल्यमेव तु
सर्वानेतान्हनिष्यामि यदि योत्स्यन्ति मां रणे
सत्यं ते प्रतिजानामि परिवर्तय वाहिनीम्
सञ्जयः-
तच्छ्रुत्वा तव पुत्रस्तु वाहिनीं पर्यवर्तयत्
सिंहनादेन महता व्यपोह्य सुमहद्भयम्
ततस्समागमो राजन्कुरुपाण्डवसेनयोः
पुनरेवाभवत्तीव्रः पूर्णसागरयोरिव</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/167/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/167/</guid>
      <description>सञ्जयः-
भीमसेने समाकीर्णमस्त्रं दृष्ट्वा धनञ्जयः
तेजसः प्रतिघातार्थं वारुणेन समावृणोत्
नालक्षयत तं कश्चिद्वारुणास्त्रेण संवृतम्
अर्जुनस्य लघुत्वाच्च संवृतत्वाच्च तेजसः
साश्वसूतरथो भीमो द्रोणपुत्रास्त्रसंवृतः
अग्नावग्निरिव न्यस्तो ज्वालामाली सुदुर्दृशः
यथा रात्रिक्षये राजञ्ज्योतींष्यस्तगिरिं प्रति
समाजग्मुस्तथा बाणा भीमसेनरथं प्रति
स हि भीमो रथश्चास्य हयास्सूतश्च मारिष
संवृता द्रोणपुत्रेण पावकान्तर्गता इव
यथा दग्ध्वा जगत्सर्वं समये सचराचरम्
गच्छेदग्निर्विभोरास्यं तथाऽस्त्रं भीममावृणोत्
सूर्यमग्निः प्रविष्टस्स्याद्यथा चाग्निं दिवाकरः
तथा प्रविष्टं तत्तेजो न प्राज्ञायत पाण्डवः
तदस्त्रं भीमहुङ्कारादपयाति पुनः पुनः
पुनः पुनस्तमायाति हुङ्कारात्तं विमुञ्चति
ततो देवास्सगन्धर्वा भीमं दृष्ट्वा सुविस्मिताः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/168/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/168/</guid>
      <description>सञ्जयः-
तत्प्रभग्नं बलं दृष्ट्वा कुन्तीपुत्रो धनञ्जयः
न्यवारयदमेयात्मा द्रोणपुत्रवधेप्सया
ततस्ते सैनिका राजन्सर्वे तत्रावतस्थिरे
संस्थाप्यमाना यत्नेन गोविन्देनार्जुनेन च
एक एव च बीभत्सुस्सोमकावयवैस्सह
मात्स्यैरन्यैश्च सन्धाय कौरवान्सन्न्यवर्तत
ततो द्रुतमतिक्रम्य सिंहलाङ्गूलकेतनम्
सव्यसाची महेष्वासमश्वत्थामानमब्रवीत्
अर्जुनः-
या शक्तिर्यच्च ते ज्ञानं यद्वीर्यं यच्च पौरुषम्
धार्तराष्ट्रेषु या प्रीतिर्प्रद्वेषोऽस्मासु यश्च ते
यच्च भूयोऽस्ति तेजस्ते तत्सर्वं मयि दर्शय
एष द्रोणस्य हन्ता ते दर्पं छेत्स्यति पार्षतः
कालानलसमप्रख्यं द्विषतामन्तकं युधि
समासादय पाञ्चाल्यं मां चापि सहकेशवम्
धृतराष्ट्रः-
आचार्यपुत्रो मानार्हो बलवांश्चापि सञ्जय
प्रीतिर्धनञ्जये चास्य प्रियश्चापि महात्मनः</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/169/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/169/</guid>
      <description>सञ्जयः-
ततो द्रौणिर्धनुस्त्यक्त्वा रथात्प्रस्कन्द्य वेगितः
धिग्धिक्सर्वमिदं मिथ्येत्युक्त्वा सम्प्राद्रवद्रणात्
ततस्स्निग्धाम्बुदाभासं वेदाव्यासमकल्मषम्
आवासं च सरस्वत्यास्स वै व्यासं ददर्श ह
तं द्रौणिरग्रतो दृष्ट्वा स्थितं कुरुकुलोद्वह
बाष्पकण्ठोऽब्रवीद्वाक्यमभिवाद्य सुदीनवत्
अश्वत्थामा-
किन्नु माया यदृच्छेयं दैवं वा किमिदं भवेत्
एतदस्त्रं कथं मिथ्या मम कश्च व्यतिक्रमः
अधरोत्तरं प्रवृत्तं हि लोकानां वा पराभवः
यदिमौ जीवतः कृष्णौ कालो हि दुरतिक्रमः
नासुरामरगन्धर्वा न पिशाचा न राक्षसाः
न नागायक्षपतगा न मनुष्याः कथञ्चन
उत्सहन्तेऽन्यथा कर्तुमेतदस्त्रं मयेरितम्
तदिदं केवलं हत्वा एकमक्षौहिणीं ज्वलत्
कथं मानिषधर्माणौ नाधाक्षीत्केशवार्जुनौ</description>
    </item>
    
    <item>
      <title></title>
      <link>https://vishvAsa.github.io/mahAbhAratam/shAstri-vAvilla/07/170/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vishvAsa.github.io/mahAbhAratam/shAstri-vAvilla/07/170/</guid>
      <description>धृतराष्ट्रः-
तस्मिन्नतिरथे द्रोणे निहते तत्र सञ्जय
मामकाः पाण्डवाश्चैव किमकुर्वन्नतः परम्
सञ्जयः-
तस्मिन्नतिरथे द्रोणे निहते पार्षतेन वै
कौरवेषु च भग्नेषु कुन्तीपुत्रो धनञ्जयः
दृष्ट्वा सुमहदाश्चर्यमात्मनो विजयावहम्
मुनिं स्निग्धाम्बुदाभासं वेदव्यासमकल्मषम्
यदृच्छयाऽऽगतं व्यासं पप्रच्छ भरतर्षभ
अर्जुनः-
सङ्ग्रामे शात्रवान्निघ्नञ्शरौघैर्विमलैरहम्
अग्रतो लक्षये यान्तं पुरुषं पावकप्रभम्
ज्वलन्तं शूलमुद्यम्य यां दिशं प्रतिपद्यते
तस्यां दिशि विदीर्यन्ते शत्रवो मे महामते
पद्भ्यां न स्पृशते भूमिं न च शूलं विमुञ्चति
शूलाच्छूलसहस्राणि निष्पेतुस्तस्य तेजसा
तेन भग्नानरीन्सर्वान्मद्भग्नान्मन्यते जनः
तेन दग्धानि सैन्यानि पृष्ठतोऽनुदहाम्यहम्
व्यासः-
भगवंस्तन्ममाचक्ष्व को वै स पुरुषोत्तमः</description>
    </item>
    
  </channel>
</rss>
